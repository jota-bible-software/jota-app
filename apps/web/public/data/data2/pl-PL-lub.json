[
  [
    [
      "Na początku stworzył Bóg niebo i ziemię.",
      "Ziemia była bezładną i pustą. Ciemności zalegały powierzchnię chaosu, a Duch Boży unosił się nad wodami.",
      "Wtedy rzekł Bóg: „Niech się stanie światłość”. I stała się światłość.",
      "A widział Bóg, że światłość była dobra, i oddzielił Bóg światłość od ciemności.",
      "Nazwał zaś Bóg światłość dniem, a ciemności nazwał nocą. Wówczas nastał wieczór, a potem nastał ranek: dzień pierwszy.",
      "Potem rzekł Bóg: „Niech powstanie sklepienie w pośrodku wód i niech rozdzieli jedne wody od drugich”.",
      "Uczynił więc Bóg sklepienie i oddzielił wody, które są pod sklepieniem, od wód, które są nad sklepieniem. I stało się tak.",
      "Nazwał zaś Bóg sklepienie niebem. Wówczas nastał wieczór, a potem nastał ranek: dzień drugi.",
      "Potem rzekł Bóg: „Niech się zbiorą wody spod nieba na jedno miejsce i niech się ukaże suchy ląd”. I stało się tak.",
      "Nazwał zaś Bóg suchy ląd ziemią, a zbiorowisko wód nazwał morzem. I widział Bóg, że było dobre.",
      "Potem rzekł Bóg: „Niech ziemia wyda trawę, rośliny wytwarzające ziarno w rozmaitych odmianach oraz drzewa rodzące owoce, które mają ziarno w sobie w rozmaitych odmianach”. I stało się tak.",
      "Ziemia wydała trawę, rośliny wytwarzające ziarno w rozmaitych odmianach i drzewa rodzące owoce, które mają ziarno w sobie w rozmaitych odmianach. A widział Bóg, że było dobre.",
      "Wówczas nastał wieczór, a potem nastał ranek: dzień trzeci.",
      "Potem rzekł Bóg: „Niech się staną światła na sklepieniu niebieskim, aby oddzielały dzień od nocy i aby były znakami dla pór, dni i lat,",
      "służąc za światła na sklepieniu niebieskim dla oświetlenia ziemi”. I stało się tak.",
      "Uczynił Bóg dwa wielkie światła: światło większe, aby rządziło dniem, i światło mniejsze, aby rządziło nocą, oraz gwiazdy.",
      "I umieścił je na sklepieniu niebieskim, aby oświecały ziemię",
      "i aby rządziły dniem i nocą, i oddzielały światło od ciemności. A widział Bóg, że było dobre.",
      "Wówczas nastał wieczór, a potem ranek: dzień czwarty.",
      "Potem rzekł Bóg: „Niech się zaroją wody rojem istot żywych, a istoty skrzydlate niech latają nad ziemią pod sklepieniem niebieskim”.",
      "Stworzył Bóg ogromne potwory morskie i wszelkie istoty żywe w rozmaitych odmianach, wszelkie istoty skrzydlate w rozmaitych odmianach. A widział Bóg, że było dobre.",
      "Wtedy pobłogosławił im Bóg, mówiąc: „Bądźcie płodne, rozmnażajcie się i napełniajcie wody w morzach, a istoty skrzydlate niech się mnożą na ziemi”.",
      "Wówczas nastał wieczór, a potem ranek: dzień piąty.",
      "Potem rzekł Bóg: „Niech wyda ziemia istoty żywe w różnorakich odmianach: bydło, ziemiopłazy i dzikie zwierzęta”. I stało się tak.",
      "Uczynił Bóg dzikie zwierzęta, bydło i wszelkie ziemiopłazy w różnorakich odmianach. I widział Bóg, że było dobre.",
      "Potem rzekł Bóg: „Uczyńmy człowieka na obraz nasz, jako podobieństwo nasze. Niech panują [ludzie] nad istotami morskimi i skrzydlatymi istotami powietrznymi, bydłem, wszystkimi dzikimi zwierzętami oraz nad wszelkim ziemiopłazem”.",
      "I stworzył Bóg człowieka na swój obraz, na obraz Boży stworzył go.",
      "Stworzył mężczyznę i niewiastę. Pobłogosławił ich też Bóg, mówiąc: „Bądźcie płodni, rozmnażajcie się, napełniajcie ziemię i ujarzmiajcie ją. Władajcie istotami morskimi, istotami powietrznymi i wszystkimi ziemiopłazami”.",
      "potem rzekł Bóg: „Oto daję wam wszystkie rośliny wytwarzające ziarno, które rosną po całej ziemi, oraz wszystkie drzewa, których owoce mają w sobie ziarno, aby służyły wam za pokarm.",
      "Wszystkim też dzikim zwierzętom i wszystkim istotom powietrznym, i wszystkim ziemiopłazom, co posiadają życie w sobie, daję na pokarm wszelkie rośliny”. I stało się tak.",
      "I widział Bóg, że wszystko, co uczynił, było bardzo dobre. Wówczas nastał wieczór, a potem ranek: dzień szósty."
    ],
    [
      "W ten sposób dokonane zostało niebo i ziemia oraz wszelkie ich wojsko.",
      "Dokonał zaś Bóg w dniu siódmym dzieła swojego, które stworzył. I odpoczął w dniu siódmym po całym dziele dokonanym przez siebie.",
      "Błogosławił też Bóg dniowi siódmemu i uświęcił go, albowiem odpoczął weń po całym dziele, które stworzył.",
      "a Takie są oto dzieje nieba i ziemi, dotyczące ich stworzenia. Gdy Jahwe Bóg uczynił ziemię i niebo,",
      "jeszcze nie powstał na ziemi żaden krzew polny i żadne ziele polne nie wzeszło,Jahwe bowiem nie spuścił deszczu na ziemię i nie było człowieka, który by uprawiał ziemię",
      "i dobywał wody kanału i zraszał całą ziemię.",
      "Wtedy Jahwe Bóg ulepił człowieka z gliny ziemi i tchnął w nozdrza jego dech życia, i stał się człowiek istotą żywą.",
      "I zasadził Bóg ogród w Edenie na wschodzie i umieścił tam człowieka, którego ulepił.",
      "I wywiódł Jahwe Bóg z ziemi wszelkie drzewa urocze na wejrzenie, a [których owoce] smaczne w spożywaniu, drzewo też życia w pośrodku ogrodu i drzewo poznania dobrego i złego.",
      "A rzeka wypływała z Edenu i zraszała ogród; rozdzielając się tam stawała się czterema rzekami.",
      "Nazwa jednej Piszon, a jest to ta, która okrąża cały kraj Hawilę, gdzie znajduje się złoto.",
      "Złoto zaś tej krainy jest znakomite; tam też znajduje się bdolach i kamień onyksowy.",
      "A nazwa rzeki drugiej Gihon; a jest to ta, która okrąża całą ziemię Kusz.",
      "Nazwa rzeki trzeciej jest Hiddekel, który płynie ku wschodowi Assuru. Rzeką zaś czwartą jest Eufrat.",
      "I wziął Jahwe Bóg człowieka i umieścił go w ogrodzie w Edenie, aby go uprawiał i strzegł.",
      "I dał rozkaz Jahwe Bóg człowiekowi, mówiąc: „Z każdego drzewa ogrodu możesz spożywać,",
      "ale z drzewa poznania dobrego i złego nie możesz spożywać, bo gdy spożyjesz, na pewno umrzesz”.",
      "I rzekł Jahwe Bóg: „Niedobrze jest człowiekowi być samemu, uczynię mu pomoc, która by odpowiadała jemu”.",
      "I ulepił Jahwe Bóg z ziemi wszelkie zwierzęta polne i wszelkie ptactwo niebieskie i przyprowadził je do Adama, by zobaczył, jak je nazwie. Wszystko bowiem, czym nazwał istoty żywe, takie winno mieć imię.",
      "I nadał Adam imiona wszelkiemu bydłu, ptactwu niebieskiemu, wszelkim zwierzętom polnym, ale dla człowieka nie znalazł pomocy, która by jemu odpowiadała.",
      "I zesłał Jahwe Bóg głęboki sen na Adama, że zasnął. Wtedy wziął Jahwe jedno żebro jego i zamknął ciałem miejsce jego.",
      "Następnie zbudował Bóg Jahwe niewiastą z żebra, które wyjął Adamowi i przyprowadził ją do Adama.",
      "Wówczas zawołał Adam: „Tym razem ta jest kość z kości moich i ciało z ciała mego, a winna się nazywać mężatką, bo z męża jest ona wzięta.",
      "Dlatego opuści mężczyzna ojca swego i matkę swoją, a przyłączy się do żony swej i będą jednym ciałem”.",
      "I byli oboje nadzy, a nie wstydzili się."
    ],
    [
      "A wąż był chytrzejszy niż inne zwierzęta polne, które stworzył Jahwe Bóg, i odezwał się do niewiasty: „Czyż naprawdę powiedział Bóg: Nie spożywajcie z żadnego drzewa ogrodu?”",
      "Odpowiedziała niewiasta wężowi: „Z owocu drzew ogrodu spożywać możemy.",
      "Tylko powiedział Bóg: Nie spożywajcie, a nawet nie dotykajcie drzewa, które jest w środku ogrodu, abyście nie pomarli”.",
      "I znów rzekł wąż do niewiasty: „Na pewno nie umrzecie,",
      "ale wie Bóg, że skoro tylko spożyjecie z niego [owoc], otworzą się wam oczy i będziecie jako Bóg, znający dobro i zło”.",
      "A niewiasta patrząc, że smaczny był [owoc] drzewa i przyjemny dla oczu, [godny] pożądania, dlatego wzięła owoc z niego i jadła, i dała też mężowi swemu, który był razem z nią, i jadł.",
      "I otworzyły się oczy obojga i poznali, że są nagimi, i spletli liście figowe i poczynili sobie zasłony.",
      "A gdy usłyszeli głos Jahwe Boga, który w powiewie dziennym przechodził przez ogród, ukryli się Adam i jego żona przed Jahwe Bogiem między drzewami ogrodu.",
      "Ale Jahwe Bóg zawołał na Adama, mówiąc doń: „Gdzie jesteś?”",
      "Ten zaś odpowiedział: „Twój głos usłyszałem w ogrodzie i uląkłem się, bo nagi jestem i skryłem się”.",
      "Teraz zaś zapytał: „Kto ci powiedział, że nagi jesteś? Czy nie jadłeś z drzewa, z którego zakazałem ci spożywać?”",
      "Wtedy rzekł Adam: „Niewiasta, którą umieściłeś ze mną, dała mi [owoc] z drzewa i jadłem”.",
      "Wtedy powiedział Jahwe Bóg do niewiasty: „Dlaczego to uczyniłaś?” A niewiasta odpowiedziała: „Wąż mnie skusił i zjadłam”.",
      "I rzekł Jahwe Bóg do węża: „Ponieważ to uczyniłeś, przeklęty będziesz pomiędzy wszelkim bydłem i wszelkim dzikim zwierzem. Na brzuchu twoim czołgać się będziesz i gliną żywić się będziesz przez wszystkie dni życia twego.",
      "Nieprzyjaźń ustanawiam między tobą i niewiastą, między potomstwem twoim, a potomstwem jej, ono zdepcze ci głowę, a ty zranisz mu piętę”.",
      "Do niewiasty zaś rzekł: „Wielce pomnożę dolegliwości brzemienności twojej. W bólach rodzić będziesz dzieci, a do męża twego [będzie cię skłaniać] pożądliwość twoja, a on panować będzie nad tobą”.",
      "A do Adama rzekł: „Ponieważ usłuchałeś głosu żony twojej i zjadłeś z drzewa, z którego zabroniłem ci spożywać [mówiąc]: Nie będziesz jadł z niego, dlatego niech będzie przeklęta ziemia z powodu ciebie, w utrapieniu będziesz się z niej żywił przez wszystkie dni życia twego.",
      "A ciernie i oset rodzić ci będzie, a żywić się będziesz zielem polnym.",
      "W pocie oblicza twego będziesz spożywał chleb, aż powrócisz do ziemi, bo z niej jesteś wzięty, bo jesteś gliną i w glinę się obrócisz”.",
      "Nadał Adam żonie swojej imię Ewa, ponieważ jest matką wszystkich żyjących.",
      "I sprawił Jahwe Bóg Adamowi i żonie jego odzienie ze skóry i przyodział ich.",
      "I powiedział Jahwe Bóg: „Oto stał się człowiek jako jeden z nas co do wiedzy dobrego i złego. A teraz może wyciągnie rękę swoją i weźmie też z drzewa życia i spożyje, aby żył na wieki”.",
      "Wygnał tedy człowieka z ogrodu i dał mu mieszkanie na wschód od ogrodu w Edenie.",
      "I umieścił cherubów i płomienny miecz wirujący, aby strzegli dojścia do drzewa życia."
    ],
    [
      "Adam poznał żoną swą Ewą, a ona poczęła i zrodziła Kaina, mówiąc: „Otrzymałam mężczyznę od Jahwe”.",
      "Potem znowu zrodziła brata jego Abla. Abel stał się pasterzem trzód, a Kain uprawiał rolę.",
      "I zdarzyło się po pewnym czasie, że Kain ofiarował dla Jahwe z płodów ziemi,",
      "Abel zaś ofiarował z pierworodnych trzody i ich tłuszcz.",
      "Jahwe wejrzał na Abla i na jego ofiarę, a na Kaina i jego ofiarę nie spojrzał, dlatego rozgniewał się Kain, a jego twarz pochyliła się [ku ziemi].",
      "I zapytał Jahwe Kaina: „Czemu się smucisz i czemu pochyliła się twarz twoja [ku ziemi]?",
      "Jeżeli dobrze będziesz postępował, czyż nie wzniesiesz [twarzy twojej]? Jeśli zaś źle będziesz postępował, to grzech jako demon przy bramie, a jego skłonność będzie przeciw tobie, ale ty winieneś panować nad nim”.",
      "I rzekł Kain do Abla, brata swego: „Wyjdźmy w pole”. A gdy byli w polu, Kain rzucił się na Abla, brata swego, i zabił go.",
      "Wtedy zapytał Jahwe Kaina: „Gdzie jest brat twój, Abel?” I odpowiedział: „Nie wiem. Czyż jestem stróżem brata mego?”",
      "I rzekł do niego [Bóg]: „Co uczyniłeś? Krew brata twego głośno woła do mnie z ziemi.",
      "Przeklęty będziesz na ziemi, która otwarła swe wnętrze, aby wchłonąć krew brata twego, [przelaną twoją ręką].",
      "Gdy uprawiać będziesz tę ziemię, nie da tobie plonu. Tułaczem będziesz i zbiegiem na ziemi”.",
      "Kain powiedział do Jahwe: „Mój grzech jest zbyt ciężki do zniesienia.",
      "Oto wypędzasz mnie dzisiaj z tej ziemi daleko od twego oblicza. Tułaczem i zbiegiem będę na ziemi i ktokolwiek mnie spotka, odbierze mi życie”.",
      "A Jahwe powiedział mu: „O nie! Ktokolwiek zabiłby Kaina, poniesie siedmiokrotną karę”. Dał też Jahwe znak Kainowi, aby ktoś, kto go spotka, nie zabijał go.",
      "Kain odszedł sprzed oblicza Jahwe i zamieszkał w ziemi Nod, na wschód od Edenu.",
      "A Kain poznał żonę swoją i poczęła, i urodziła Henocha. Ten zbudował miasto i dał mu nazwę od [imienia] syna swego.",
      "Henochowi urodził się Irad, a Iradowi Mawiael. Mawiaelowi urodził się Matusael, a Matusaelowi urodził się Lamech.",
      "I pojął sobie Lamech dwie żony, jedna z nich miała imię Ada, a druga Sella.",
      "Ada zrodziła Jabela, ojca mieszkających pod namiotem i pasterzy stad.",
      "Imię zaś jego brata było Jubal, który był znów ojcem tych, którzy grają na cytrze i na flecie.",
      "Sella zaś zrodziła Tubal-Kaina, wykuwającego wszelkie przedmioty z miedzi i żelaza. Siostrą Tubal-Kaina była Naama.",
      "Powiedział zaś Lamech do swych żon: „Słuchajcie głosu mego, żony Lamecha, weźcie do uszu mowę moją: Zabiję męża za zranienie mię oraz młodzieńca za pobicie mnie.",
      "Jeżeli Kain miał być pomszczony siedem razy, to Lamech aż siedemdziesiąt siedem razy”.",
      "Adam poznał jeszcze żonę swoją i urodziła mu syna, i nazwała imię jego Set [mówiąc]: „Dał mi potomstwo w miejsce Abla, którego zabił Kain”.",
      "A Setowi urodził się także syn i dał mu imię Enos. Ten zaś począł wzywać imienia Jahwe."
    ],
    [
      "Ten jest spis potomków Adama. Kiedy Bóg stworzył człowieka, uczynił go na podobieństwo Boże.",
      "Stworzył go mężczyzną i niewiastą, pobłogosławił ich i dał im nazwę „ludzi”, kiedy ich stworzył.",
      "Adam mając sto trzydzieści lat zrodził [syna] na podobieństwo swoje, jako swój obraz i dał mu imię Set.",
      "Zrodziwszy zaś Seta żył jeszcze Adam osiemset lat i zrodził synów i córki.",
      "Żył zatem Adam dziewięćset trzydzieści lat i umarł.",
      "Set mając sto pięć lat zrodził Enosa.",
      "Zrodziwszy zaś Enosa, Set żył jeszcze osiemset siedem lat i zrodził synów i córki.",
      "Żył zatem Set dziewięćset dwanaście lat i umarł.",
      "Enos mając dziewięćdziesiąt lat zrodził Kainana.",
      "Zrodziwszy zaś Kainana żył jeszcze osiemset piętnaście lat i zrodził synów i córki.",
      "Żył zatem Enos dziewięćset pięć lat i umarł.",
      "Kainan mając siedemdziesiąt lat zrodził Malaleela.",
      "Zrodziwszy zaś Malaleela żył Kainan osiemset czterdzieści lat i zrodził synów i córki.",
      "Żył zatem Kainan dziewięćset dziesięć lat i umarł.",
      "Malaleel mając sześćdziesiąt pięć lat zrodził Jareda.",
      "Zrodziwszy zaś Jareda żył Malaleel osiemset trzydzieści lat i zrodził synów i córki.",
      "Żył zatem Malaleel osiemset dziewięćdziesiąt pięć lat i umarł.",
      "Mając zaś Jared sto sześćdziesiąt dwa lata zrodził Henocha.",
      "Zrodziwszy zaś Henocha Jared żył osiemset lat i zrodził synów i córki.",
      "Żył zatem Jared dziewięćset sześćdziesiąt dwa lata i umarł.",
      "Henoch mając sześćdziesiąt pięć lat zrodził Matuzalema.",
      "Zrodziwszy Matuzalema chodził Henoch z Bogiem trzysta lat i zrodził synów i córki,",
      "a dni życia jego były trzysta sześćdziesiąt pięć lat.",
      "I chodził Henoch z Bogiem, i znikł, gdyż Bóg go zabrał.",
      "Matuzalem zaś żył sto osiemdziesiąt siedem lat i zrodził Lamecha.",
      "Zrodziwszy Lamecha żył Matuzalem siedemset osiemdziesiąt dwa lata i zrodził synów i córki.",
      "Żył zatem Matuzalem dziewięćset sześćdziesiąt dziewięć lat i umarł.",
      "Lamech mając sto osiemdziesiąt dwa lata zrodził syna.",
      "I dał mu imię Noe, mówiąc: „Ten nas pocieszy w pracach i trudach rąk naszych na ziemi, którą przeklął Jahwe”.",
      "Po zrodzeniu Noego żył Lamech pięćset dziewięćdziesiąt pięć lat i zrodził synów i córki.",
      "Żył zatem Lamech siedemset siedemdziesiąt siedem lat i umarł.",
      "Noe mając pięćset lat zrodził Sema, Chama i Jafeta."
    ],
    [
      "Gdy zaczęli się ludzie na ziemi rozmnażać i zrodzili córki,",
      "wówczas widzieli synowie Boży córki ludzkie, że były urodne, wzięli sobie z nich żony, jakie wybrali.",
      "Rzekł Bóg: „Nie pozostanie duch mój w człowieku, bo ciałem jest, będą zaś dni jego sto dwadzieścia lat”.",
      "Olbrzymi zaś byli na ziemi w owych dniach, a także potem, gdy pobrali synowie Boży córki ludzkie i zrodziły potężnych, sławnych od wieku mężów.",
      "Jahwe widział, że złość ludzi była wielka, a wszelkie myśli i dążności serca ich były zawsze złe.",
      "I żałował Jahwe, że stworzył ludzi na ziemi, i smucił się w sercu swym.",
      "Powiedział wówczas Jahwe: „Wygubię z powierzchni ziemi ludzi, których stworzyłem, od człowieka aż do bydła, płazów, ptaków niebieskich, gdyż żałuję, że [to wszystko] stworzyłem”.",
      "A Noe znalazł łaskę w oczach Jahwe.",
      "Oto historia Noego. Noe był człowiekiem sprawiedliwym i nieskazitelnym wśród ludzi swojego pokolenia i chodził Noe z Bogiem.",
      "Noe zrodził trzech synów: Sema, Chama i Jafeta.",
      "Wówczas ziemia uległa zepsuciu w oczach Bożych, i była ziemia pełna bezprawia.",
      "Bóg widział ziemię, iż była skażona, ponieważ wszelkie ciało zmieniło swą drogę na ziemi.",
      "Rzekł wówczas Bóg do Noego: „Koniec wszystkiego ciała. Postanowiłem to, gdyż całą ziemię napełnili bezprawiem. Wygładzę ich przeto z ziemi.",
      "Uczyń sobie arkę z drzewa gofer i podziel ją na przegrody oraz pomaż ją z wewnątrz i z zewnątrz smołą.",
      "Tak ją zaś powinieneś zbudować: długość arki będzie trzysta łokci, jej szerokość pięćdziesiąt łokci, a jej wysokość trzydzieści łokci.",
      "Uczynisz okno w arce, na łokieć uczynisz je od wierzchu jego. Drzwi zaś uczynisz na boku arki i uczynisz pierwsze, drugie i trzecie piętro.",
      "Ja oto ześlę na ziemię potop, aby wyniszczyć pod niebem wszelkie ciało, które posiada dech życia: wszystko, co jest na ziemi, zginie.",
      "Lecz z tobą chcę zawrzeć przymierze. Wejdź do arki razem z twymi synami, z twą żoną i z żonami twych synów.",
      "Ze wszystkich istot żywych, ze wszystkich zwierząt weźmiesz do arki z wszelkiego [gatunku], abym go zachował przy życiu; niech zaś to będzie samiec i samica.",
      "Z każdego też gatunku ptactwa i z każdego gatunku bydła, z każdego gatunku płazów ziemi po parze z wszystkiego wejdą z tobą, aby się zachowały przy życiu.",
      "Weźmiesz z sobą każdej potrawy, którą się spożywa i zgromadź ją przy sobie, aby służyła na pokarm tobie i im”.",
      "A Noe wykonał wszystko; jak polecił mu Bóg, tak uczynił."
    ],
    [
      "Rzekł Jahwe do Noego: „Wejdź do arki ty i cały dom twój, ponieważ widziałem ciebie samego sprawiedliwym wpośród całego pokolenia.",
      "Ze wszystkich zwierząt czystych weźmiesz po siedmioro, samca i samicę, a ze zwierząt nieczystych weźmiesz po dwoje, samca i samicę.",
      "Także z ptactwa niebieskiego weźmiesz po siedmioro, samca i samicę, dla zachowania potomstwa na ziemi.",
      "Jeszcze bowiem siedem dni, a będę spuszczał deszcz na ziemię przez czterdzieści dni i czterdzieści nocy i zniszczę z powierzchni ziemi wszystkie byty, które uczyniłem”.",
      "I uczynił Noe wszystko to, co mu rozkazał Jahwe.",
      "A Noe miał sześćset lat, gdy potop wód był na ziemi.",
      "I wszedł Noe do arki i synowie jego, i żona jego, i żony synów jego [chroniąc się] przed wodami potopu.",
      "Ze zwierząt czystych i ze zwierząt, które nie są czystymi, i z ptactwa, i z wszelkiego płazu ziemskiego",
      "po dwoje weszły za Noem do arki: samiec i samica, jak to rozkazał Bóg Noemu.",
      "A po siedmiu dniach wody potopu były nad ziemią.",
      "W sześćsetnym roku życia Noego, w miesiącu drugim, siedemnastym dniu miesiąca wszystkie źródła wielkiego oceanu wytrysły, a okna niebieskie otwarły się.",
      "I padał deszcz na ziemią przez czterdzieści dni i przez czterdzieści nocy,",
      "w tym to właśnie dniu wszedł Noe do arki a z nim Sem, Cham, Jafet: jego synowie i żona Noego, i żony synów jego.",
      "Oni i wszystkie istoty żywe według gatunku, wszelkie bydło według gatunku i wszelkie płazy pełzające po ziemi według gatunku, i wszystko latające według gatunku, wszelki ptak skrzydlaty.",
      "Weszło do arki za Noem po parze ze wszystkiego bytu, który ma dech życia w sobie.",
      "I weszły samiec i samica ze wszystkich istot żywych, jak to rozkazał Bóg Noemu, a Jahwe zamknął arkę za nimi.",
      "I był potop przez czterdzieści dni na ziemi, a wody wzrastały i unosiły arkę, i wznosiła się ponad ziemią.",
      "I przybrały wody, i bardzo wzrosły na ziemi, a arka unosiła się nad powierzchnią wody.",
      "I wznosiły się wody bardziej i bardziej nad ziemią, najwyższe góry zostały zalane pod całym niebem.",
      "Wznosiły się wody piętnaście łokci powyżej i zakryły góry.",
      "I wyginęło wszelkie ciało, które pełza po ziemi, z ptactwem, ze zwierzętami domowymi, ze zwierzętami dzikimi i ze wszystkimi płazami, które pełzają po ziemi, i ze wszystkimi ludźmi.",
      "I wymarło to wszystko, co ma dech życia w nozdrzach.",
      "I wygładził [wszystko], od człowieka aż do zwierząt domowych, od płazów aż do ptactwa niebieskiego. Wszystko zostało zgładzone i nie pozostał nikt, jak tylko Noe i ci, co byli z nim w arce.",
      "I zalewały wody ziemię przez sto pięćdziesiąt dni."
    ],
    [
      "Pamiętał Bóg o Noem i o wszelkich zwierzętach, i o wszelkim bydle, które było z nim w arce. I zesłał Bóg wiatr na ziemię i obniżyły się wody.",
      "I zamknęły się usta oceanu dolnego i okna niebieskie, i przestał deszcz padać z niebios.",
      "I zaczęły powoli wody ustępować z ziemi, opadając po stu pięćdziesięciu dniach.",
      "W siódmym miesiącu, siedemnastego dnia miesiąca, zatrzymała się arka na górach Ararat.",
      "Wody opadały coraz bardziej, aż do dziesiątego miesiąca. W pierwszym dniu tego miesiąca ukazały się szczyty gór.",
      "Przy końcu czterdziestu dni otwarł Noe okno arki, które uczynił.",
      "I wypuścił kruka, który wylatywał i wracał, dopóki nie wyschły wody na powierzchni ziemi.",
      "I wypuścił gołębicą z arki, aby ujrzeć, czy wody ustąpiły z ziemi.",
      "Gołębica nie znalazła dla siebie miejsca na wypoczynek, toteż wróciła do arki, gdyż woda była na całej powierzchni ziemi. A wyciągnąwszy rękę swą uchwycił ją i wniósł do arki.",
      "I czekał jeszcze siedem dni i znów wypuścił gołębicę z arki.",
      "Gołębica wróciła wieczorem, trzymając świeżą gałązkę oliwną w dziobie. Poznał wówczas Noe, że ustąpiły wody z ziemi.",
      "Jednak czekał jeszcze siedem dni następnych i wypuścił gołębicę, ale tym razem nie powróciła do niego.",
      "W sześćset pierwszym roku, w pierwszym [dniu] miesiąca pierwszego wyschły wody na ziemi. Noe usunął przykrycie arki i ujrzał, że ziemia obeschła.",
      "W drugim miesiącu, w dwudziestym siódmym dniu miesiąca ziemia [całkowicie] stała się sucha.",
      "Wtedy Bóg powiedział do Noego, mówiąc:",
      "„Wyjdź z arki ty i żona twoja, i synowie twoi, i żony synów twoich z tobą.",
      "I zwierzęta wszelkiego gatunku, które są z tobą, ptaki i bydło, i płazy pełzające po ziemi, i niech się rozradzają i mnożą na ziemi”.",
      "Noe wyszedł, a z nim synowie jego, jego żona i żony jego synów.",
      "Wyszły też z arki wszystkie zwierzęta, wszystkie płazy i wszystkie ptaki, i wszystko, co się porusza na ziemi, jeden gatunek po drugim.",
      "Wówczas Noe zbudował ołtarz dla Jahwe, a wziąwszy ze wszystkiego bydła czystego i ze wszystkiego ptactwa czystego ofiarował je na ołtarzu.",
      "A Jahwe wdychał woń przyjemną, i powiedział Jahwe do siebie: „Nie przeklnę już więcej ziemi po raz drugi z powodu człowieka, gdyż myśl serca ludzkiego jest zła od jego młodości, i nie ukarzę już po raz drugi istot żyjących, jak to uczyniłem:",
      "Dopóki ziemia będzie trwała, zimno i gorąco, lato i zima, dzień i noc, nie ustaną”."
    ],
    [
      "Pobłogosławił Bóg Noego i jego synów, mówiąc: „Bądźcie płodni i mnóżcie się, i napełniajcie ziemię.",
      "Niech mają lęk i strach przed wami wszystkie zwierzęta dzikie i wszystkie ptaki niebieskie, z wszystkim, co się rusza na ziemi, z wszystkimi rybami morskimi; są oddane w ręce wasze.",
      "Wszystko, co się rusza i co żyje, niech wam służy za pokarm. Oddaję wam to wszystko tak samo, jak [dałem] zieloną trawę.",
      "Jednak nie będziecie z nich [tj. ze zwierząt] jedli mięsa z jego życiem [tj. z jego krwią].",
      "Ale i o waszą krew ze względu na wasze dusze będę się o nią dopytywał. Będę się o nią dopytywał od każdego zwierzęcia, a tym bardziej od człowieka. Z ręki męża, brata jego, będę się dopytywał o duszę człowieka.",
      "Kto przeleje krew człowieka, tego krew musi być przelana przez człowieka, bo na obraz Boży stworzyłem [człowieka].",
      "A wy bądźcie płodni i mnóżcie się, i napełniajcie ziemię, i panujcie nad nią”.",
      "Bóg rzekł do Noego i jego synów:",
      "„Chcę zawrzeć przymierze moje z wami i z waszym potomstwem po was",
      "oraz ze wszystkimi istotami żywymi, które są z wami, i między ptakami, między zwierzętami domowymi i między zwierzętami dzikimi; z wami wszystkimi i ze wszystkimi dzikimi zwierzętami.",
      "Zawrę przymierze z wami i żadne ciało nie będzie już nigdy zniszczone przez wody potopu, i nie będzie już nigdy potopu, który by spustoszył ziemię”.",
      "Rzekł potem Bóg: „Taki znak będzie przymierza, które ustanawiam między mną a wami, które jest z wami i wszystkimi istotami żyjącymi na wieczne pokolenia.",
      "Kładę łuk mój na obłoku i będzie znakiem przymierza pomiędzy mną i pomiędzy ziemią.",
      "Gdy zbiorę obłok nad ziemią, łuk ukaże się na obłoku.",
      "I będę pamiętał o moim przymierzu między mną a między wami i wszelką istotą żyjącą. Wody potopu nie zniszczą już żadnego ciała.",
      "Łuk będzie na obłoku i gdy spojrzę na niego, przypomnę sobie przymierze wieczne, jakie jest między Bogiem a istotami żyjącymi, jakie są na ziemi”.",
      "I rzekł Bóg do Noego: „Taki jest znak przymierza, jakie zawarłem pomiędzy mną a wszelkim ciałem, które jest na ziemi”.",
      "Synami Noego, którzy wyszli z arki, byli Sem, Cham i Jafet. Cham był ojcem Kanaana.",
      "Ci trzej byli synami Noego, i oni napełnili całą ziemię.",
      "Noe, będąc rolnikiem, zaczął uprawiać winnicę.",
      "Gdy potem napił się wina, stracił przytomność i leżał nagi w swym namiocie.",
      "Cham, ojciec Kanaana, ujrzawszy nagość ojca swego, powiedział o tym swym braciom, którzy byli poza [namiotem].",
      "Wtedy Sem i Jafet wzięli płaszcz, a rozciągnąwszy na swych ramionach, weszli tyłem [do namiotu] i przykryli nagość swego ojca. Nie odwracali zaś swej twarzy, aby nie widzieć nagości ojca swego.",
      "Kiedy Noe po wytrzeźwieniu [z wina] obudził się i dowiedział się, co mu uczynił jego młodszy syn,",
      "rzekł: „Niechaj będzie przeklęty Kanaan! Niechaj będzie sługą sług swych braci”.",
      "A nadto rzekł: „Niech będzie błogosławiony Jahwe, Bóg Sema! Niech będzie Kanaan sługą Sema!",
      "Niech da Bóg Jafetowi dużą przestrzeń i niech on zamieszka w namiotach Sema, a Kanaan niech będzie mu sługą!”",
      "Noe żył po potopie trzysta pięćdziesiąt lat.",
      "I umarł Noe, gdy miał dziewięćset pięćdziesiąt lat."
    ],
    [
      "Oto potomkowie synów Noego: Sema, Chama i Jafeta, którym narodzili się po potopie synowie:",
      "Synowie Jafeta: Gomer, Magog, Madaj, Jawan, Tubal, Mosoch, Tiras.",
      "Synowie Gomera: Askanaz, Rifat, Togarma.",
      "Synowie Jawana: Elisa, Tarsis, Kittim, Rodanim.",
      "Od nich odłączyły się wyspy narodów. [To są synowie Jafeta] w krainach swoich, każdy według języka swego, według rodów swoich w narodach swoich.",
      "Synowie Chama: Kusz, Misrajim, Put i Kanaan.",
      "Synowie Kusza: Seba, Hawila, Sabta, Raama, Sabteka. Synowie Raamy: Seba i Dedan.",
      "Kusz zrodził Nimroda, który stał się możnym na ziemi.",
      "Był on mężnym myśliwym przed Jahwe, dlatego mówi się: „Jako Nimrod dzielny myśliwy przed Jahwe”.",
      "Początkiem królestwa jego był Babel, Erech, Akkad i Kalne w ziemi Sinear.",
      "Z tej ziemi wyszedł Assur i zbudował Niniwę, Rechobot-ir i Kalach,",
      "potem Resen pomiędzy Niniwą i Kalach, które było wielkim miastem.",
      "Misrajim zrodził Ludima, Anamima, Lehabima, Naftuchima,",
      "Patrusima, Kasluchima, od którego pochodzą Filistyni i Kaftorim.",
      "Kanaan zrodził Sydona, pierworodnego swego, i Heta",
      "oraz Jebuzytów, Amorytów, Girgazytów,",
      "Hiwwitów, Arkitów i Synitów,",
      "Arwadytów, Semarytów, Hamatytów; potem rozproszyły się szczepy kananejskie.",
      "A taka była granica bojim aż do Lesy.",
      "To są synowie Chama według swoich rodów i według swoich języków, w swoich krajach i wśród swoich narodów.",
      "A Semowi narodzili się również synowie. Jest on ojcem wszystkich synów Hebera i starszym bratem Jafeta.",
      "Synowie Sema: Elam, Assur, Arfaksad, Lud i Aram.",
      "Synowie Arama: Us, Hul, Geter i Mes.",
      "Arfaksad zrodził Salacha, a Salach zrodził Hebera.",
      "Heberowi narodziło się dwóch synów: imię jednego Peleg, gdyż za jego życia podzielono ziemię, imię zaś brata jego Joktan.",
      "A Joktan zrodził Almodada, Salafa, Hasarmaweta i Jaracha,",
      "oraz Hadorama, Uzela i Diklę,",
      "Hobala, Abimaela i Sebę,",
      "Ofira, Hawilę i Jobaba. Oto wszyscy synowie Joktana.",
      "A siedziba ich rozciągała się od Mesy w kierunku Safara do góry wschodniej.",
      "To są synowie Sema według rodów ich, według języków ich, w krajach swoich według narodów ich.",
      "Oto rody synów Noego według pokoleń ich w narodach swoich. A z nich rozproszyły się po potopie narody na ziemi."
    ],
    [
      "Wszyscy ludzie byli jednego języka i jednej mowy.",
      "Gdy zaś przyszli ku wschodowi, napotkali równinę w ziemi Sinear i na niej zamieszkali.",
      "I powiedzieli do siebie: „Weźmy się do wyrobu i wypalania cegieł”. A cegła ta winna im zastąpić kamień, smoła ziemna winna im zastąpić wapno.",
      "I powiedzieli jeszcze do siebie: „Zbudujmy miasto i wieżę, której szczyt będzie w niebiosach, i uczyńmy sobie sławę, abyśmy się nie mogli rozproszyć po całej ziemi”.",
      "Jahwe zstąpił, aby zobaczyć miasto i wieżę, którą budowali synowie ludzcy.",
      "I rzekł Jahwe: „Oto wszyscy są jednym ludem i mają jedną mowę. Jeśli wykonają to rozpoczęte dzieło, to nic nie będzie później dla nich niemożliwe wykonać, cokolwiek postanowią.",
      "Zstąpmy przeto zaraz i pomieszajmy im języki, aby sie nie mogli porozumiewać wzajemnie”.",
      "I rozproszył ich Jahwe po całej ziemi, i zaprzestali budowy miasta.",
      "Dlatego miejsce to otrzymało nazwę Babel, gdyż pomieszał tu Jahwe mowę wszystkich ludzi, i rozproszył ich Jahwe z tego miejsca po całej ziemi.",
      "Ten jest spis potomków Noego: Sem miał sto lat, gdy zrodził Arfaksada, dwa lata po potopie.",
      "Zrodziwszy zaś Arfaksada, żył jeszcze Sem pięćset lat i zrodził synów i córki.",
      "Arfaksad mając trzydzieści piąć lat, zrodził Salacha.",
      "Zrodziwszy zaś Salacha, żył Arfaksad trzysta trzy lata i zrodził synów i córki.",
      "Salach mając trzydzieści lat zrodził Hebera.",
      "Zrodziwszy zaś Hebera, żył Salach czterysta trzy lata i zrodził synów i córki.",
      "Heber mając trzydzieści cztery lata zrodził Pelega.",
      "Zrodziwszy zaś Pelega, żył Heber czterysta trzydzieści lat i zrodził synów i córki.",
      "Peleg mając trzydzieści lat zrodził Rewa.",
      "Zrodziwszy zaś Rewa, żył Peleg dwieście i dziewięć lat i zrodził synów i córki.",
      "Rew mając trzydzieści dwa lata zrodził Saruga.",
      "Zrodziwszy zaś Saruga, żył Rew dwieście siedem lat i zrodził synów i córki.",
      "Sarug mając trzydzieści lat zrodził Nachora.",
      "Zrodziwszy zaś Nachora, żył Sarug dwieście lat i zrodził synów i córki.",
      "Nachor mając dwadzieścia dziewięć lat zrodził Tarego.",
      "Zrodziwszy zaś Tarego, żył Nachor sto dziewiętnaście lat i zrodził synów i córki.",
      "Tare mając siedemdziesiąt lat zrodził Abrama, Nachora i Harana.",
      "oto pokolenia Tarego: Tare zrodził Abrama, Nachora i Harana. Haran zrodził Lota.",
      "Później umarł Haran w obecności Tarego, swego ojca, w swym miejscu rodzinnym w Ur Chaldejczyków.",
      "Abram zaś i Nachor pojęli żony. Imię żony Abrama było Saraj, zaś imię żony Nachora było Melcha, córka Harana, ojca Melchy i Jeschy.",
      "Saraj zaś była niepłodną i nie miała dzieci.",
      "Tare wziął Abrama, syna swego, i Lota, syna Harana, swego wnuka i Saraj, synową swoją, żoną Abrama, swego syna, i wyprowadził ich z Ur Chaldejczyków, aby ich zaprowadzić do ziemi Kanaan. Przyszedłszy zaś do Haranu, zamieszkali w tej miejscowości.",
      "A dni życia Tarego było dwieście pięć lat, i umarł Tare w Haranie."
    ],
    [
      "I rzekł Jahwe do Abrama: „Wyjdź z ziemi twojej, z plemienia twojego, i z domu twego [i idź] do ziemi, którą ci ukażę.",
      "Uczynię cię ludem wielkim, będą błogosławił tobie i wywyższę imię twoje i staniesz się błogosławieństwem.",
      "Będę [bowiem] błogosławił tym, którzy ciebie będą błogosławić, a będę przeklinał tych, którzy tobie będą złorzeczyć i będą błogosławione w tobie wszystkie ludy ziemi”.",
      "I poszedł Abram, jak mu rozkazał Jahwe, a z nim poszedł i Lot, Abram miał siedemdziesiąt pięć lat, gdy wyszedł z Haranu.",
      "Abram zabrał Saraj, żonę swoją, i swego bratanka Lota oraz całą majętność, jaką posiadał, wraz ze służbą, jaką nabył w Haranie, i wyruszył do ziemi kananejskiej. I przybył do Kanaanu.",
      "Abram przeszedł przez całą tę ziemię aż do Sychem i aż do dębu More; a Kananejczycy mieszkali w tej ziemi.",
      "Wtedy ukazał się Abramowi Jahwe i powiedział: „Dam tę ziemię twemu potomstwu”. I zbudował ołtarz dla Jahwe, który mu się ukazał.",
      "A przeniósłszy się stamtąd na wzgórze na wschód pod Betel, rozbił namiot między Betel od zachodu a między Haj od wschodu, a zbudowawszy [też] ołtarz, wzywał imienia Jahwe.",
      "Potem Abram zwinął namiot i poszedł do Negebu.",
      "Kiedy [zaś] nastał głód w tym kraju, udał się Abram do Egiptu, aby tam pozostać przez jakiś czas, gdyż panował wielki głód w kraju.",
      "Kiedy zbliżał się do granic Egiptu, powiedział Abram do Saraj, swej żony: „Wiem, że jesteś bardzo piękną niewiastą.",
      "Gdy cię zobaczą Egipcjanie, powiedzą: oto jego żona. Potem zabiją mnie, a ciebie zostawią przy życiu.",
      "Mów przeto, że jesteś moją siostrą, abym ze względu na ciebie zachował życie”.",
      "Gdy przybyli do Egiptu, spostrzegli Egipcjanie, że niewiasta była bardzo piękna.",
      "Ujrzeli również Saraj dworzanie faraona i wychwalali jej piękność przed faraonem. Zabrane przeto niewiastę do pałacu faraona.",
      "I dobrze się powodziło Abramowi ze względu na [Saraj]. Otrzymał bowiem owce, woły, osły, niewolników i niewolnice, oślice i wielbłądy.",
      "Jahwe zaczął zsyłać na faraona i na dom jego dotkliwe klęski ze względu na Saraj, żonę Abrama.",
      "Wezwał przeto faraon Abrama i rzekł: „Dlaczego to uczyniłeś, i czemu nie powiedziałeś mi, że ona jest żoną twoją?",
      "Dlaczego mówiłeś: to moja siostra, tak że wziąłem ją sobie za żonę? A teraz — oto twoja żona, zabierz ją i idź!”",
      "Dał też faraon rozkaz swoim dworzanom, a oni go odprowadzili wraz z żoną i wszystkim jego dobytkiem."
    ],
    [
      "Abram opuścił Egipt z żoną swoją, zabierając majętność swoją i Lota [i poszedł] do Negebu.",
      "Abram był bardzo bogaty [mając] trzody, złoto i srebro.",
      "A wędrując od Negebu aż do Betel, zatrzymał się w miejscu, gdzie poprzednio rozbił namiot między Betel a Haj.",
      "Tutaj, gdzie zbudował przedtem ołtarz, wzywał imienia Jahwe.",
      "Także i Lot, podróżujący z Abramem, miał trzodę, bydło i namioty.",
      "Nie mogli znaleźć pastwisk w tej ziemi, gdyż mieli liczne stada, toteż nie mogli przebywać razem.",
      "Powstał tedy spór między pasterzami trzód Abrama a pasterzami trzód Lota. Kananejczycy i Ferezejczycy mieszkali wtedy w tej ziemi.",
      "Wówczas tak się odezwał Abram do Lota: „Niech nie będzie sporu między mną a tobą oraz między moimi pasterzami a twoimi, gdyż jesteśmy krewnymi.",
      "Czyż nie cała ziemia jest przed nami? Odłącz się przeto ode mnie. Jeśli pójdziesz w lewo, ja pójdę w prawo, a jeśli ty pójdziesz w prawo, ja w lewo pójdę”.",
      "Lot podniósł swe oczy i ujrzał, że cała okolica Jordanu aż do Soaru była dobrze nawodniona, jak ogród Jahwe i ziemia egipska. [Była zaś taka], zanim nie zniszczył jeszcze Jahwe Sodomy i Gomory.",
      "Lot wybrał okolicę Jordanu i poszedł na wschód. W ten sposób rozłączyli się jeden od drugiego.",
      "Abram przebywał w ziemi Kanaan, Lot zaś wędrował w okolicach Jordanu i zamieszkał potem w Sodomie.",
      "Mieszkańcy Sodomy byli źli, grzesząc bardzo ciężko przeciw Jahwe.",
      "Po odejściu Lota powiedział Jahwe do Abrama: „Spojrzyj w dal i popatrz z tego miejsca, na którym stoisz, na północ, na południe, na wschód i na zachód.",
      "Całą tę ziemią, jaką widzisz, dam tobie i potomstwu twemu na wieki.",
      "I rozmnożę potomstwo twoje jako proch ziemi. Jak nie można zliczyć prochu ziemi, tak niezliczone będzie potomstwo twoje.",
      "Wstań tedy i obejdź tę ziemię wzdłuż i wszerz, gdyż oddam ją tobie”.",
      "Abram zwinął namiot i udał się do dębów Mamre, które są koło Hebronu. Tutaj zbudował ołtarz dla Jahwe."
    ],
    [
      "W czasach Amrafela, króla Sinearu, Ariocha, króla Ellassaru, Kedorlaomera, króla Elamu, i Tideala, króla ludów, zdarzyło się,",
      "że wszczęli wojnę z Berą, królem Sodomy, z Birszą, królem Gomory, z Szinabem, królem Adamy, i z Szemeberem, królem Sebojimu, i z królem [miasta] Bali, czyli Soaru.",
      "Ci wszyscy złączyli się na dolinie Siddim, gdzie jest morze Słone.",
      "Przez dwanaście lat byli ulegli Kedorlaomerowi, lecz w trzynastym roku odmówili mu posłuszeństwa.",
      "Toteż w czternastym roku przybył Kedorlaomer wraz z innymi królami. Pokonali Refaimów w Astarot-Karnaim, Zuzimów w Ham i Emimów w Szawe-Kirjataim,",
      "a Horytów w ich górach od Seiru aż do dębu Faran, który jest w pobliżu pustyni.",
      "Następnie zawróciwszy, przybyli do źródła Mispat, czyli do Kadesz, i pobili książąt Amalecytów i Amorytów mieszkających w Haseson-Tamar.",
      "Wyruszywszy wtedy król Sodomy, król Gomory, król Adamy, król Sebojimu i król Bali, czyli Soaru, ustawili się do walki na dolinie Siddim,",
      "z Kedorlaomerem, królem Elamu, Tidealem, królem ludów, Amrafelem, królem Sinearu, i Ariochem, królem Ellassaru: czterej królowie [walczyli] z pięcioma [królami],",
      "A na dolinie Siddim było wiele kopalni smoły, gdzie wpadli podczas ucieczki królowie Sodomy i Gomory, a inni uciekli w góry.",
      "[Nieprzyjaciele] zabrali całe mienie [mieszkańców] Sodomy i Gomory oraz wszelką ich żywność i odeszli.",
      "Zabrali także ze sobą Lota i jego mienie i odeszli. Był to bratanek Abrama, a mieszkał w Sodomie.",
      "Pewien zbieg doniósł o tym Abramowi Hebrajczykowi, mieszkającemu w pobliżu dębu Amorejczyka Mamre, brata Eszkola i Anera, sprzymierzeńca Abrama.",
      "Gdy Abram dowiedział się, że jego bratanek został uprowadzony, kazał zgromadzić się wyćwiczonym ludziom swego domu w [liczbie] trzystu osiemnastu mężczyzn i urządził pościg aż do Dan.",
      "Rozdzieliwszy się następnie nocą, uderzył na nich ze swymi ludźmi, pokonał ich i ścigał aż do Hoby, która leży na północ od Damaszku.",
      "Odzyskał z powrotem zabrany dobytek, a także Lota, bratanka swego, z jego majątkiem oraz niewiastami i sługami.",
      "Kiedy [Abram] wracał po zwycięstwie nad Kedorlaomerem i królami, którzy z nim byli, wyszedł naprzeciw niego król Sodomy na nizinę Szawe, czyli na nizinę królewską.",
      "Melchizedech, król Salem, przyniósł chleb i wino, a był on kapłanem Boga Najwyższego.",
      "Pobłogosławił Abrama i powiedział: „Niech będzie błogosławiony Abram przez Najwyższego Boga, który stworzył niebo i ziemię.",
      "Niech będzie błogosławiony Najwyższy Bóg, który dał w twe ręce twoich nieprzyjaciół”. Abram dał mu dziesięcinę ze wszystkiego.",
      "Król Sodomy rzekł do Abrama: „Daj mi ludzi, mienie weź dla siebie”.",
      "Abram powiedział do króla Sodomy: „Podnoszę moje ręce do Jahwe, Najwyższego Boga, który stworzył niebo i ziemię,",
      "że ani nitki, ani rzemienia do sandałów nie wezmę, abyś nie mógł powiedzieć: ja wzbogaciłem Abrama.",
      "Nic dla mnie! Jedynie to, co zjedli moi ludzie i tę część, która się należy mężom, którzy ze mną byli na wyprawie, Aner, Eszkol i Mamre winni sobie zabrać."
    ],
    [
      "Po tych wypadkach rzekł Jahwe do Abrama w widzeniu: „Nie bój się, Abramie. Jam jest dla ciebie tarczą, a zapłata twoja będzie bardzo wielka”.",
      "I rzekł Abram: „Panie Boże, dlaczegoż dopuszczasz na mnie, że żyję bezdzietny, a skutkiem tego mojego domu spadkobiercą będzie ten Damasceńczyk Eliezer?”",
      "I mówił dalej Abram: „Oto nie dałeś mi potomstwa i dlatego sługa mój będzie spadkobiercą moim”.",
      "A Jahwe mu rzekł: „Nie tamten będzie twoim spadkobiercą, lecz [ten], który z ciebie się narodzi, ten weźmie spadek po tobie”.",
      "Potem wyprowadził go na dwór i rzekł: „Spójrz w górę na niebo i policz gwiazdy, jeśli zdołasz je zliczyć. Tak będzie liczne potomstwo twoje”.",
      "I uwierzył w Jahwe, i uważał to za swoją sprawiedliwość.",
      "I rzekł do niego: „Ja jestem Jahwe, który cię wywiodłem z Ur Chaldejczyków, aby ci dać ziemią tę w posiadanie”.",
      "A [on] odrzekł: „O Panie Boże, w jaki sposób poznam, że ją posiędę?”",
      "I rzekł do niego: „Weź mi jałówką trzechletnią, kozą i barana trzechletniego, i synogarlicą, i gołąbką”.",
      "I wziął to wszystko, i rozciął przez środek, i położył jedną część naprzeciw drugiej, ale ptactwa nie rozcinał.",
      "Potem ptactwo drapieżne rzuciło się na zabite ofiary i odpędzał je Abram.",
      "O zachodzie słońca Abram zasnął i spadł na niego strach i ciemność wielka.",
      "I rzekł [Bóg] do Abrama: „Wiedz, że gośćmi będą potomkowie twoi w kraju, który będzie należał do nich i zrobią z nich niewolników i będą ich uciskać przez czterysta lat.",
      "Ale ja także będę sądził ten lud, któremu będą służyli, a potem wyjdą z wielkim dobytkiem.",
      "A ty odejdziesz do ojców swoich, zejdziesz do grobu w późnej starości.",
      "[Twoi potomkowie] czwartego pokolenia powrócą tu dopiero, ponieważ w tym czasie dopełni się nieprawość Amorytów”.",
      "Gdy słońce zaszło, nastała ogromna ciemność i ukazał się słup dymu i pochodnie ognia, który wydobywał się między owymi częściami ofiarnymi.",
      "Tegoż samego dnia zawarł Jahwe przymierze z Abramem mówiąc: „Potomstwu twojemu dam tę ziemię, od rzeki Egiptu aż po rzekę wielką, rzekę Eufrat:",
      "Kenitów, Kenizytów i Kadmonitów,",
      "Hetytów i Ferezejczyków, Refaimów.",
      "Amorejczyków i Kananejczyków, Gergezejczyków i Jebuzytów”."
    ],
    [
      "A Saraj, żona Abrama, nie zrodziła mu potomstwa. Miała za służącą Egipcjanką imieniem Hagar.",
      "I rzekła Saraj do Abrama: „Skoro Jahwe nie pozwolił mi zostać matką, dlatego żyj z moją służącą, a może w ten sposób otrzymam dziecię”. I posłuchał Abram głosu Saraj.",
      "Saraj, żona Abrama, wzięła Hagar, Egipcjankę, swoją służącą, przy końcu dziesiątego roku pobytu Abrama w ziemi kananejskiej i dała ją Abramowi, mężowi swojemu, za żonę.",
      "I żył z Hagar, i poczęła, a gdy poznała, że poczęła, wzgardziła swą panią.",
      "Wtedy Saraj rzekła do Abrama: „Krzywda uczyniona mnie, ciebie [dotyka]. Przecież to ja dałam ci służącą moją za żonę, a gdy poznała, że poczęła, wzgardziła mną. Niechaj Jahwe rozsądzi między mną a tobą”.",
      "Abram rzekł do Saraj: „Oto twoja służąca jest w twoich rękach; uczyń z nią, co ci się wydaje słuszne”. Wtedy Saraj upokarzała ją, i uciekła daleko od niej.",
      "Anioł Jahwe znalazł ją na pustyni przy źródle [znajdującym się] przy drodze do Sur.",
      "I rzekł: „Hagar, sługo Saraj, skąd to przyszłaś i dokąd idziesz?” I odrzekła: „Uciekłam od swojej pani Saraj”.",
      "Anioł Jahwe powiedział jej: „Powróć do pani swojej i znoś jej upokorzenia”.",
      "Anioł Jahwe powiedział jej też: „Rozmnożę wielce potomstwo twoje, iż nie będzie go można zliczyć, gdyż będzie tak liczne”.",
      "I powiedział jej jeszcze anioł Jahwe: „Oto poczęłaś i porodzisz syna i dasz mu imię Ismael, ponieważ wejrzał Jahwe na twoje upokorzenia.",
      "I będzie on człowiekiem żyjącym na stepie, a jego ręka przeciw każdemu, a ręka wszystkich przeciwko niemu. Zamieszka zaś naprzeciw wszystkich swoich braci”.",
      "I dała nazwę [Bogu], który do niej przemawiał: „Tyś El-roj!”, gdyż powiedziała: „Tutaj patrzałam na widzącego mnie”.",
      "I dlatego temu źródłu dała nazwę „Beer Lahaj-Roj”. Znajduje się ono między Kadesz a Bered.",
      "I porodziła Hagar Abramowi syna i dał Abram swemu synowi imię Ismael.",
      "Abram zaś miał osiemdziesiąt sześć lat, gdy urodziła mu Hagar Ismaela."
    ],
    [
      "Gdy Abram miał dziewięćdziesiąt dziewięć lat, objawił mu się Jahwe i rzekł do niego: „Ja jestem Bóg twój, chodź przed obliczem moim i bądź doskonałym,",
      "a [ja] ustanowię przymierze moje między mną i między tobą, i rozmnożą cię bardzo”.",
      "Wtedy upadł Abram na twarz i rozmawiał z nim Bóg mówiąc:",
      "„Oto [zawrę] przymierze moje z tobą i będziesz ojcem wielu narodów.",
      "Dlatego imię twoje odtąd nie będzie Abram, lecz będziesz się nazywał Abraham, ponieważ cię ustanowiłem ojcem wielu narodów.",
      "I rozmnożę cię bardzo, i postanawiam cię [ojcem] dla narodów, i królowie od ciebie pochodzić będą.",
      "? utwierdzę przymierze moje między mną, a między tobą i potomstwem twym po tobie w pokoleniach jego i [sprawię], że będzie ono przymierzem wiecznym, i będę ci ojcem i potomstwu twemu po tobie.",
      "I dam ci i potomstwu twemu po tobie ziemię, w której teraz jesteś przybyszem, całą ziemię Kanaan w posiadanie wieczne, i będę im Bogiem”.",
      "I rzekł Bóg do Abrahama: „Strzeż przymierza mego ty i potomkowie twoi w ich pokoleniu.",
      "A to jest przymierze moje, które macie zachować między mną a między wami i między potomkami twoimi po tobie, że musi się poddać obrzezaniu każdy mężczyzna z was.",
      "A obrzeżcie ciało z napletka waszego, co będzie znakiem przymierza mojego między mną a między wami.",
      "Dlatego każde dziecię ośmiodniowe rodzaju męskiego będzie obrzezane u was w pokoleniach waszych: tak dziecko z domu waszego, jak i niewolnicy kupieni od jakiegokolwiek cudzoziemca, który nie jest z tego narodu.",
      "Musi być obrzezany urodzony w domu twoim i kupiony za pieniądze twoje, i będzie przymierze moje przymierzem wiecznym w ciałach waszych.",
      "A gdyby ktoś nieobrzezany nie chciał wypełnić przykazania tego na ciele swoim, taki człowiek ma być odłączony od ludu swego jako gwałciciel mojego przymierza”.",
      "I rzekł jeszcze Bóg do Abrahama: „Żony twojej nie nazywaj Saraj, ponieważ Sara jest imię jej.",
      "Albowiem pobłogosławię ją i z niej także dam ci syna i pobłogosławią ją, że rozkrzewi się w narody i królowie od niej pochodzić będą”.",
      "Wtedy Abraham upadł na twarz, śmiał się i myślał w sercu swoim: „Czyż człowiekowi stuletniemu urodzi się syn, albo czy Sara dziewięćdziesięcioletnia urodzi?”",
      "Dlatego odezwał się Abraham do Boga: „Oby tylko Ismael żył przed obliczem twoim”.",
      "A Bóg odrzekł: „Jednak Sara będzie matką twojego syna i nazwiesz imię jego Izaak, i zawrę przymierze z nim, i będzie [ono] przymierzem wiecznym jego potomków po nim.",
      "A co się [tyczy] Ismaela również wysłucham cię: Oto pobłogosławiłem go i uczynię go płodnym i rozmnożę go bardzo. Dwunastu książąt będzie pochodziło od niego i rozkrzewię go w naród wielki.",
      "Ale przymierze moje zawrę z Izaakiem, którego urodzi ci Sara następnego roku o tym czasie”.",
      "Gdy Bóg skończył mówić do Abrahama, wtedy oddalił się od niego.",
      "Abraham zaś wziął Ismaela, syna swego, i wszystkie sługi swoje i każdego niewolnika kupionego rodzaju męskiego z mężów domu swego, i obrzezał ich tego samego dnia, w którym rozmawiał z nim Bóg.",
      "Miał wtedy Abraham dziewięćdziesiąt dziewięć lat, gdy się obrzezał.",
      "Tego samego dnia został obrzezany Abraham i Ismael, syn jego.",
      "A Ismael, syn jego, miał wtedy trzynaście lat, gdy poddano go obrzezaniu.",
      "I każdy mężczyzna z domu jego, sługa czy niewolnik kupiony od cudzoziemca, zostali obrzezani z nim."
    ],
    [
      "Potem ukazał się [Abrahamowi] Jahwe w pobliżu dębu Mamre. [Abraham] siedział przed wejściem do namiotu podczas [największego] żaru dziennego.",
      "Podniósł oczy swe i ujrzał trzech mężów, stojących naprzeciwko niego. Ledwo ich spostrzegł, pobiegł szybko naprzeciw nich od wejścia do namiotu i skłonił się przed nimi ku ziemi.",
      "I powiedział: „Panie mój! Jeśli znalazłem łaskę w oczach twoich, nie omijaj sługi twego.",
      "Każę przynieść trochę wody, abyście obmyli nogi swoje i odpoczęli pod drzewem.",
      "Przyniosę wam kawał chleba; pokrzepcie serca swoje, skoro przechodzicie koło sługi waszego i dopiero potem pójdziecie dalej”. Odrzekli: „Uczyń, jak powiedziałeś”.",
      "Wówczas Abraham udał się spiesznie do namiotu Sary i rzekł: „Prędko rozczyń trzy miary pszennej mąki i upiecz placków”.",
      "Następnie pobiegł Abraham do trzody i wybrał tłuste i piękne cielę i kazał słudze swemu zaraz je przyprowadzić.",
      "Po czym wziąwszy masło, mleko i cielę już przyrządzone, postawił jedzenie przed nimi. Stał zaś przy nich pod drzewem, a oni jedli.",
      "I rzekli doń: „A gdzież to jest Sara, małżonka twoja?” Odpowiedział [Abraham]: „W tym to namiocie”.",
      "Wówczas [jeden z nich] powiedział: „Od dziś za rok przyjdę znów do ciebie. Twoja żona Sara będzie miała wtedy syna”. Sara podsłuchiwała tego [za zasłoną] u wejścia do namiotu, gdyż była za jego plecami.",
      "A Abraham i Sara byli już starzy i w bardzo podeszłym wieku. Sara nie miewała już tego, co zdarza się niewiastom.",
      "Toteż Sara zaśmiała się cicho i pomyślała sobie: „Teraz po zestarzeniu się będę zażywała rozkoszy, gdy mój pan jest już starcem?”",
      "A Jahwe rzekł do Abrahama: „Dlaczegoż to Sara zaśmiała się i pomyślała: „Czyż rzeczywiście mogę ja jeszcze być matką, gdy się już zestarzałam?”",
      "Czyż jest coś niemożliwego dla Jahwe? Tak o tej samej porze za rok przyjdę do ciebie, a Sara będzie miała wówczas syna”.",
      "Wtedy Sara zaprzeczyła: „Nie śmiałam się”, gdyż była przerażona. Lecz [on] powiedział: „Śmiałaś się”.",
      "Odchodząc zaś mężowie zwrócili się w kierunku Sodomy. Abraham odprowadzając ich szedł z nimi.",
      "A Jahwe rzekł: „Czyż mogę zataić przed Abrahamem to, co mam uczynić?",
      "Przecież Abraham ma się stać [ojcem] wielkiego i potężnego narodu. W nim będą błogosławione wszystkie narody ziemi.",
      "Jego wybrałem, ażeby nakazał synom swoim, oraz domowi swojemu po sobie strzec drogi Jahwe przez pełnienie sprawiedliwości i sądu, ażeby spełnił Jahwe to, co obiecał Abrahamowi”.",
      "Potem Jahwe powiedział: „Jakże są liczne skargi na Sodomę i Gomorę! I jakże ciężkie są ich grzechy!",
      "Chcę iść a zobaczyć, czy rzeczywiście tak postępują, jak brzmi skarga, która do nieba przyszła. A jeśli nie [postępują], to się przekonam”.",
      "Mężowie zwrócili się i poszli do Sodomy, a Jahwe stał jeszcze przed Abrahamem.",
      "Abraham zbliżył się i zapytał: „Czy gniew twój zgładzi niewinnego razem z winnym?",
      "A jeśli jest w mieście pięćdziesięciu sprawiedliwych, czy ich zgładzisz? Czy nie przebaczysz tej miejscowości ze względu na pięćdziesięciu niewinnych, którzy się w niej znajdują?",
      "Precz z postępowaniem w ten sposób, aby ginął niewinny wraz z winnym i aby był ten sam koniec niewinnego jak i winnego. Precz z takim działaniem! Czyż jest możliwe, aby sędzia całej ziemi nie wykonywał sprawiedliwości?”",
      "Odpowiedział Jahwe: „Jeśli znajdę w Sodomie pięćdziesięciu sprawiedliwych mieszkańców, to przebaczę całej tej miejscowości ze względu na nich”.",
      "Abraham odpowiedział: „Odważyłem się przemawiać do mojego Pana, ja proch i popiół.",
      "Ale jeśli braknie do pięćdziesięciu sprawiedliwych pięciu, czy dla braku pięciu [sprawiedliwych] zniszczysz całe miasto?” On odpowiedział: „Nie zniszczę, jeśli znajdę czterdziestu pięciu”.",
      "Abraham pytał dalej: „Ale jeśli znajdzie się tylko czterdziestu?” Odpowiedział: „Nie zniszczę, jeśli znajdę czterdziestu”.",
      "I znów powiedział: „Nie chciej się gniewać, Panie, że postawię pytanie. A jeśli znajdzie się trzydziestu?” I odpowiedział: „Nie zniszczę, jeśli znajdę trzydziestu”.",
      "I rzekł znów Abraham: „Odważyłem się jeszcze przemawiać do mojego Pana, ale jeśli znajdzie się tam dwudziestu?” Odpowiedział: „Nie zniszczę dla dwudziestu”.",
      "I rzekł: „Niech się nie gniewa mój Pan, a jeszcze raz zapytam: A jeśli się znajdzie dziesięciu?” Odpowiedział: „Nie zniszczę i dla dziesięciu”.",
      "Jahwe odszedł po zakończeniu rozmowy z Abrahamem, a Abraham powrócił do siebie."
    ],
    [
      "I przybyli dwaj aniołowie do Sodomy, gdy Lot siedział w bramie Sodomy. Gdy Lot ujrzał [ich], powstał, wyszedł na ich spotkanie i skłonił się twarzą ku ziemi.",
      "I rzekł: „Moi panowie, bardzo proszę, wejdźcie do domu swego sługi, przenocujcie i umyjcie nogi swoje, a wcześnie rano pójdziecie w drogę swoją”. Ale oni odrzekli: „Nie. Przenocujemy się na ulicy”.",
      "Ale znów tak bardzo nalegał na nich, że poszli z nim i weszli do jego domu. Tu kazał przygotować im posiłek i napiec placków niekwaszonych, a oni jedli.",
      "Jeszcze zaś nie położyli się spać, gdy ludzie miasta, ludzie Sodomy, otoczyli dom od młodzieńca do starca, wszyscy ludzie, aż do ostatniego.",
      "I zawołali Lota i rzekli mu: „Gdzie są mężowie, którzy weszli do ciebie na nocleg? Wyprowadź ich do nas, abyśmy ich poznali!”",
      "Lot wyszedł do nich przed drzwi i zamknął drzwi za sobą.",
      "I rzekł: „Moi bracia, proszę was, nie czyńcie nic złego!",
      "Mam dwie córki, które nie poznały męża, wyprowadzę je do was i uczynicie z nimi, co się wam spodoba. Nie czyńcie jednak nic złego tym, którzy [weszli] pod cień dachu mojego”.",
      "Oni krzyczeli: „Usuń się stąd!” I mówili: „Przyszedł tutaj jako cudzoziemiec, a teraz chciałby być rozjemcą. Teraz tobie uczynimy większe zło aniżeli im. I targnęli się na męża [mianowicie] na Lota i zbliżyli się, aby drzwi wyłamać.",
      "Wówczas dwaj mężowie wyciągnęli ręce i wciągnęli Lota do domu, i zamknęli drzwi.",
      "Mężów zaś stojących u wejścia domu dotknęli taką ślepotą, od najmłodszego do najstarszego, iż trudzili się na próżno, aby znaleźć wejście.",
      "I rzekli mężowie do Lota: „Kogo masz tutaj jeszcze? Zięcia? Wyprowadź z tego miejsca synów twoich i córki twoje, i kogokolwiek masz ze swoich w mieście.",
      "Idziemy bowiem zniszczyć tę miejscowość, gdyż wielki krzyk [przyszedł] do Jahwe przeciwko niej, i wysłał nas Jahwe, aby ją zniszczyć”.",
      "Wyszedł tedy Lot i powiedział do swoich zięciów, którzy mieli pojąć jego córki: „Wstawajcie, wyjdźcie z tego miasta, gdyż ma zniszczyć Jahwe to miasto”. Lecz zięciom jego wydało się, iż żartuje.",
      "Skoro nastał świt, przynaglali aniołowie Lota, mówiąc: „Wstań, weźmij żonę swoją i dwie córki swoje, które tutaj są, byś czasem nie zginął z powodu grzechu miasta”.",
      "Gdy się wahał, uchwycili mężowie jego rękę, rękę jego żony i rękę obu jego córek przez życzliwość dla niego i wyprowadzili za miasto.",
      "A gdy ich wywiedli za miasto, rzekli: „Zachowaj swe życie, nie oglądaj się wstecz za siebie i nie zatrzymuj się w całej okolicy, ratuj się na górze, abyś nie zginął”.",
      "Lot rzekł do nich: „Ależ nie, panie,",
      "oto sługa twój znalazł łaskę w oczach twoich i okazałeś mi wielkie miłosierdzie pozwalając mi żyć. Lecz ja nie mogę szukać zbawienia na górze, aby nieszczęście nie dotknęło mnie i abym nie umarł.",
      "Oto miasto bliskie jest, aby tam uciekać. Jest ono tak małe! Tam chciałbym uciekać! To jest tak małe! Chciałbym pozostać przy życiu”.",
      "I rzekł do niego: „I w tej sprawie okazuję ci łaskę, gdyż nie będzie zniszczone to miasto, o którym wspomniałeś.",
      "Spiesz się, ratuj się tam, gdyż nie mogę nic uczynić, dopóki tam nie wejdziesz”. Oto dlaczego nazwano to miasto imieniem Soar.",
      "Słońce wzeszło nad ziemią, gdy Lot przybył do Soaru.",
      "Wtedy Jahwe zesłał na Sodomę i Gomorę deszcz siarki i ognia od Jahwe z nieba.",
      "Zniszczył On miasto i całą okolicę, wszystkich mieszkańców miast i roślinność ziemi.",
      "A żona Lota obejrzała się za siebie i stała się słupem soli.",
      "I udał się Abraham na miejsce, gdzie stał przed Jahwe.",
      "A gdy spojrzał na Sodomę i Gomorę i gdy spojrzał na całą okolicę dookoła, wtedy zobaczył, jak podnosi się dym z ziemi, jakby dym z pieca.",
      "Gdy zniszczył Bóg miasta okoliczne, wspomniał Bóg na Abrahama i wybawił Lota od zguby, gdy zniszczył miasta, w których mieszkał Lot.",
      "Jednak Lot potem opuścił Soar i zamieszkał w górach z dwoma swoimi córkami, ponieważ lękał się pozostawać w tym mieście. I zamieszkał w grocie on i jego dwie córki.",
      "Wtedy rzekła starsza do młodszej: „Ojciec nasz jest stary i nie ma innego mężczyzny na ziemi, który by żył z nami według zwyczaju istniejącego na całej ziemi.",
      "Pójdźmy, upijmy winem swojego ojca, śpijmy z nim i będziemy mieć potomstwo z ojca naszego”.",
      "Upiły przeto swego ojca winem na noc, a starsza położyła się przy ojcu swoim. On nie wiedział, kiedy się kładła ani kiedy wstała.",
      "Nazajutrz starsza rzekła do młodszej: „Wczoraj ja spałam z moim ojcem. Upijmy go znów winem na noc i położysz się przy nim, abyśmy miały potomstwo choć z ojca naszego”.",
      "Upiły znów ojca winem na noc, a młodsza położyła się przy swoim ojcu. On zaś nie wiedział, kiedy się kładła i kiedy wstała.",
      "Obie córki Lota poczęły ze swego ojca.",
      "Starsza porodziła syna i dała mu imię Moab. Ten jest ojcem Moabitów, żyjących do obecnego dnia.",
      "A młodsza porodziła syna i dała mu imię Ben-Ammi. To jest ojciec synów Ammona, żyjących do obecnego dnia."
    ],
    [
      "Wyruszył Abraham stamtąd na południe kraju i zamieszkał między Kadesz i Sur, a potem przybył do Gerary.",
      "Abraham opowiadał [tu] o swej żonie Sarze: „To jest moja siostra”, i [dlatego] posłał [po nią] Abimelech, król Gerary, każąc przyprowadzić sobie Sarę.",
      "Ale Bóg przyszedł do Abimelecha we śnie podczas nocy i rzekł doń: „Oto umrzesz z powodu niewiasty zabranej, gdyż jest zamężną”.",
      "A Abimelech nie zbliżył się do niej, [dlatego] rzekł: „Panie mój, czyż wygubisz również i [mój] lud niewinny?",
      "Czyż to on nie powiedział mi: „To siostra moja?” A czyż i ona nie mówiła: „To jest brat mój?” Uczyniłem to tedy w niewinności serca mego i czystymi rękoma”.",
      "I powiedział mu jeszcze we śnie Bóg: „Ja wiem, że uczyniłeś to w niewinności serca swego, i dlatego strzegłem cię przed grzechem przeciwko mnie i nie pozwoliłem ci dotknąć się jej.",
      "A teraz zwróć tę niewiastę mężowi, ponieważ jest prorokiem, i będzie się modlił za ciebie, abyś żył. A jeślibyś nie chciał jej zwrócić, wiedz, że umrzesz ty i twoi bliscy”.",
      "A natychmiast ze świtem Abimelech zwołał zebranie wszystkich swoich sług i opowiedział wszystkie słowa Boga w ich obecności, i przerazili się bardzo mężowie.",
      "I wezwał Abimelech Abrahama i powiedział doń: „Co uczyniłeś nam? Czym uchybiłem przeciwko tobie, że sprowadziłeś na mnie i na moje królestwo wielki grzech? Postąpiłeś ze mną tak, jak nie powinieneś postąpić”.",
      "I zapytał Abimelech Abrahama: „Co zamierzałeś przez takie postępowanie?”",
      "Abraham odpowiedział: „Myślałem, że nie mają ludzie tutaj bojaźni Boga, dlatego zabiją mnie z powodu mojej żony.",
      "Zresztą jest ona rzeczywiście siostrą moją, gdyż jest córką ojca mojego, choć nie jest córką mojej matki, a mimo to jest i moją żoną.",
      "Gdy zaś Bóg kazał mi wyruszyć z domu ojca mojego na wędrówkę, to powiedziałem do niej: „Bądź tak dobra i mów tam o mnie, dokąd przyjdziemy: Ten jest bratem moim”.",
      "Wtedy dał Abimelech Abrahamowi owce, woły, sługi i służebnice, oraz zwrócił mu Sarę, żonę jego.",
      "Potem rzekł Abimelech: „Oto ziemia moja przed tobą, zamieszkaj, gdzie ci się podoba”.",
      "A do Sary zaś rzekł: „Oto dałem bratu twemu tysiąc srebrników, to niech będzie zasłoną oczu dla wszystkich, którzy są z tobą, że jesteś w całej tej sprawie usprawiedliwioną”.",
      "I modlił się Abraham do Boga, a Bóg uzdrowił Abimelecha, żonę jego i służebnice jego, aby mogły rodzić.",
      "Bóg bowiem uczynił niepłodnymi wszystkich w domu Abimelecha za [zabranie] Sary, żony Abrahama."
    ],
    [
      "Jahwe łaskawie wejrzał na Sarę, jak to zapowiedział, i uczynił Sarze to, co obiecał.",
      "Poczęła przeto Sara i porodziła Sara sędziwemu Abrahamowi dziecię w oznaczonym przez Boga czasie.",
      "Abraham nadał swemu synowi, którego mu zrodziła Sara, imię Izaak.",
      "Gdy Izaak miał osiem dni, obrzezał go Abraham według rozkazu Bożego.",
      "Abraham miał sto lat, gdy mu się urodził syn jego Izaak.",
      "Sara rzekła: „Bóg dał mi powód do śmiechu i każdy, kto o tym usłyszy, śmiać się będzie ze mnie”.",
      "Potem dodała: „Któż mógłby powiedzieć Abrahamowi, że Sara będzie karmiła dziecię? I oto porodziłam syna w swojej starości”.",
      "Dziecię podrosło i zostało odłączone od piersi. Abraham wyprawił wielką ucztę w dniu, gdy został odłączony od piersi Izaak.",
      "Sara ujrzała syna Hagar, Egipcjanki, którego zrodziła Abrahamowi, że naśmiewa się z jej syna Izaaka.",
      "I powiedziała do Abrahama: „Wyrzuć tę służącą i jej syna, gdyż nie będzie syn tej służącej dziedzicem razem z moim synem Izaakiem”.",
      "Abrahamowi zaś nie podobało się to, co powiedziała o jego synu.",
      "Lecz Bóg rzekł do Abrahama: „Niechaj nie będzie w oczach twych złe, co dotyczy tego chłopca i tej służącej. Posłuchaj tego, co Sara ci powiedziała, gdyż tylko od Izaaka zwać się będzie potomstwo twoje.",
      "Z syna twojej służącej wyprowadzą lud, bo i on jest twoim potomkiem”.",
      "Abraham wstał rano i wziął chleb i bukłak wody i dał Hagar, a wkładając na barki dziecię, wydalił ją. Ona odeszła i błąkała się po pustyni Beerseba.",
      "Gdy wyczerpała się woda w bukłaku, położyła dziecię pod jednym krzewem,",
      "a sama poszła usiąść naprzeciw w odległości rzutu łuku, mówiąc: „Nie mogę patrzeć na śmierć dziecięcia”. A gdy ona siedziała naprzeciwko, podniosła głos i płakała.",
      "A Bóg wysłuchał głosu dziecięcia, a anioł Boży zawołał na Hagar z nieba, mówiąc doń: „Co ci, Hagar? Nie bój się, gdyż Bóg wysłuchał głosu dziecka tam leżącego.",
      "Powstań, podnieś chłopca, weźmij go za rękę, gdyż wyprowadzę z niego wielki lud”.",
      "Potem otworzył jej oczy i ujrzała studnię z wodą. Poszła do niej i napełniła bukłak wodą, dając pić chłopcu.",
      "Był zaś Bóg z chłopcem, toteż rósł, a mieszkając na pustyni stał się łucznikiem.",
      "Mieszkał zaś na pustyni Faran, a matka dała mu żonę z ziemi egipskiej.",
      "I zdarzyło się w owym czasie, że Abimelech i Pikol, dowódca jego wojska, powiedzieli w ten sposób do Abrahama: „Bóg jest z tobą w tym wszystkim, co czynisz.",
      "Przeto przysięgnij mi na Boga, że nie zdradzisz ani mnie, ani mego potomstwa, lecz tak samo życzliwie będziesz się odnosił do mnie i do tej ziemi, na którą przybyłeś, jak ja odniosłem się do ciebie”.",
      "Abraham rzekł: „Przysięgam”.",
      "Abraham zrobił wymówki Abimelechowi z powodu studni z wodą, którą zabrali słudzy Abimelecha.",
      "Abimelech rzekł: „Nie wiem, kto to uczynił, gdyż ty nie powiadomiłeś mnie o tym, a ja nic o tym nie słyszałem do tej chwili”.",
      "Potem Abraham wziął owce, woły i podarował je Abimelechowi i obaj zawarli przymierze.",
      "Abraham odłączył z owiec siedem jagniąt,",
      "a Abimelech zapytał Abrahama: „Co oznaczają te siedem jagniąt, które odłączyłeś?”",
      "Odpowiedział: „Te siedem jagniąt musisz przyjąć ode mnie, abym miał dowód, że ja wykopałem tę studnię”.",
      "Dlatego nazwano to miejsce Beerseba, gdyż tutaj obaj złożyli przysięgę.",
      "Zawarli tedy przymierze w Beersebie. Później Abimelech i Pikol, dowódca, wrócili do ziemi filistyńskiej.",
      "Abraham zasadził drzewo tamaryszkowe w Beersebie i wzywał imienia Jahwe, Boga wiecznego.",
      "Abraham przebywał przez dłuższy czas w ziemi filistyńskiej."
    ],
    [
      "Po tych wydarzeniach wystawił Bóg Abrahama na próbą. Rzekł [bowiem] do niego: „Abrahamie!” On rzekł: „Oto jestem”.",
      "I rzekł [Bóg]: „Weź swego syna jedynego, którego miłujesz, Izaaka, i idź do ziemi Moria i tam złóż go na ofiarę na jednym z pagórków, jaki ci wskażę”.",
      "Nazajutrz wczesnym rankiem wstał Abraham, osiodłał swego osiołka, zabrał ze sobą dwóch służących i Izaaka, swego syna, zabrał drzewa do [spalenia] ofiary, a następnie wybrał się w drogę do miejscowości, którą mu Bóg wskazał.",
      "Trzeciego dnia Abraham podniósłszy swe oczy, ujrzał tę miejscowość z daleka.",
      "I rzekł wtedy do swych służących: „Pozostańcie tutaj z osiołkiem! Ja zaś i syn [mój] pójdziemy tam, aby się pokłonić [Bogu], a potem wrócimy do was”.",
      "Abraham wziąwszy drwa [do spalenia] ofiary, włożył je na syna swego Izaaka. Wziął zaś do swej ręki ogień i nóż, po czym oddalili się obaj.",
      "W czasie drogi Izaak rzekł do Abrahama, swego ojca: „Ojcze mój”. On rzekł: „Słucham, synu mój!” On rzekł: „Oto ogień i drwa, ale gdzie jest baranek [na spalenie go] w ofierze?”",
      "Abraham odpowiedział: „Synu mój! [Sam] Bóg upatrzy sobie baranka [na spalenie go] w ofierze”. I szli dalej obaj.",
      "A gdy przyszli na to miejsce, które Bóg wskazał, Abraham postawił tam ołtarz. Złożył na nim drwa, związał Izaaka i położył go na ołtarzu na drwach.",
      "Później Abraham wyciągnął rękę i wziął nóż, ażeby zabić swego własnego syna.",
      "Lecz anioł Jahwe zawołał nań z nieba, mówiąc. „Abrahamie! Abrahamie!” On rzekł: „Oto jestem”.",
      "Powiedział [mu]: „Nie wyciągaj ręki na chłopca i nie czyń mu nic [złego]! Teraz poznałem, że boisz się Boga, bo nie odmówiłeś mu swego syna jedynego”.",
      "Abraham podniósł oczy i ujrzał baranka uwikłanego rogami w krzaku. Podszedł tedy i wziął go, i złożył na ofiarę całopalną zamiast swego syna.",
      "Abraham dał temu miejscu nazwę: Jahwe Jireh. Stąd mówi się po dziś dzień: „Na wzgórzu ukaże się Jahwe”.",
      "Anioł Jahwe zawołał znów na Abrahama z nieba",
      "mówiąc: „Przysięgam na samego siebie, wyrocznia to Jahwe, ponieważ uczyniłeś to, iż nie odmówiłeś, mi twego syna jedynego,",
      "dlatego będę ci błogosławił i rozmnożę potomstwo twoje, jak gwiazdy na niebie i jak piasek, który jest na brzegu morza. Potomstwo twoje zdobędzie bramę swych nieprzyjaciół.",
      "Wszystkie narody będą błogosławione w twoim potomstwie, dlatego że usłuchałeś mego głosu”.",
      "Potem Abraham powrócił do swoich służących, a zabrawszy ich wrócił do Beerseby.",
      "Po tych wypadkach doniesiono Abrahamowi: „Oto również Milka porodziła synów Nachorowi, bratu twemu:",
      "Usa, pierworodnego, Buza, jego brata, Kemuela, ojca Arama,",
      "Keseda, Azawa, Pildasza, Jedlafa i Batuela.",
      "A Batuel był ojcem Rebeki. Tych to ośmiu synów zrodziła Milka Nachorowi, bratu Abrahama.",
      "Jego zaś druga żona, Reuma, zrodziła mu jeszcze Telecha, Gahama, Tahasa i Maachę."
    ],
    [
      "Życie Sary dobiegło stu dwudziestu siedmiu lat",
      "i zmarła Sara w Kirjat-Arba, czyli w Hebronie, w ziemi Kanaan. Abraham przyszedł opłakiwać Sarą i nad nią łzy ronić.",
      "Potem Abraham odszedł od swej zmarłej [żony] i tak powiedział do synów Heta:",
      "„Jestem cudzoziemcem przebywającym wśród was. Dajcie mi na własność grób pośrodku was, abym mógł pochować moją zmarłą [żonę] przede mną”.",
      "Synowie Heta tak odpowiedzieli Abrahamowi:",
      "„Posłuchaj nas, panie! Uchodzisz wśród nas za księcia Boga. Pochowaj swą zmarłą [żonę] w jednym z naszych grobów wybranym przez ciebie. Nikt bowiem z nas nie odmówi ci swego grobu, abyś mógł pochować swą zmarłą”.",
      "Abraham powstał i skłonił się ku ziemi przed ludnością miejscową, synami Heta.",
      "I tak do nich przemówił: „Jeśli takie jest wasze życzenie, abym złożył do grobu moją zmarłą, to posłuchajcie mnie i wstawcie się u Efrona, syna Sochara,",
      "ażeby dał mi swą grotę Makpela, która się znajduje na krańcu jego pola, i aby mi ją sprzedał na własność za dobrą cenę na grób pośrodku was”.",
      "Efron siedział wśród synów Heta.Efron Hetyta odpowiedział Abrahamowi wobec tych, którzy wchodzili przez bramy do miasta:",
      "„Nie, panie. Posłuchaj mnie. Całe pole ci daję, a i grotę, która znajduje się na nim, również ci daję, na oczach synów mojego ludu daję ci ją, pochowaj w niej swą zmarłą”.",
      "I znów pokłonił się Abraham ludowi ku ziemi.",
      "I tak odpowiedział Efronowi wobec ludności miejscowej: „Obyś chciał mię posłuchać. Dam ci pieniądze za pole, przyjmij je ode mnie, a ja dopiero wtedy pochowam moją zmarłą”.",
      "Efron odpowiedział Abrahamowi:",
      "„Słuchaj, panie! Ziemia [warta jest] czterysta sykli srebra. Cóż to jest dla mnie i dla ciebie? Pochowaj swoją zmarłą”.",
      "Abraham słuchał Efrona i odważył Abraham Efronowi tyle srebra, ile zażądał wobec synów Heta, czterysta syklów srebra, jakie były w zwyczajnym obiegu.",
      "Tak pole Efrona i grota, jaka się na nim znajduje wraz ze wszystkimi drzewami, jakie są na polu dookoła wszystkich jego granic,",
      "stały się własnością Abrahama w obecności synów Heta i wobec wszystkich wchodzących przez bramę do miasta.",
      "Potem pochował Abraham swoją żonę Sarę w grocie na polu Makpela w kierunku Mamre, czyli w Hebronie w ziemi Kanaan.",
      "Tak to pole wraz z grotą, która się na nim znajduje, przeszło od synów Heta do Abrahama, jako jego posiadłość dla chowania [zmarłych]."
    ],
    [
      "Abraham stał się starcem sędziwego wieku, a Jahwe błogosławił Abrahamowi we wszystkim.",
      "Abraham rzekł do swego sługi, najstarszego w swoim domu, który zarządzał tym, co posiadał: „Włóż rękę twoją pod biodro moje,",
      "a ja cię zaprzysięgnę na Jahwe, Boga nieba i Boga ziemi, że nie weźmiesz niewiasty dla syna mojego z córek kananejskich, wśród których mieszkam,",
      "ale pójdziesz do mojego kraju, do mojej rodziny, aby przywieść żonę dla mojego syna Izaaka”.",
      "Sługa zaś powiedział doń: „A może żadna niewiasta nie zechce ze mną przyjechać do tego kraju. Czy winienem wtedy zawieść syna twego do tego kraju, który opuściłeś?”",
      "Abraham na to odpowiedział: „Strzeż się powrócić tam z synem moim.",
      "Jahwe, Bóg nieba, który wywiódł mnie z domu mojego ojca i z kraju mojej rodziny, powiedział do mnie i przysiągł: „Dam tę ziemię potomstwu twemu”. On przeto pośle swego anioła przed tobą, abyś mógł stamtąd przywieźć żonę dla syna mojego.",
      "Jeśliby zaś żadna niewiasta nie chciała przyjechać z tobą, będziesz zwolniony z tej składanej przysięgi, ale jedynie nie waż się tam wracać z moim synem”.",
      "Położył sługa rękę pod biodro Abrahama, swojego pana i przysiągł mu na te słowa.",
      "Później wziął sługa dziesięć wielbłądów spośród wielbłądów swego pana i wybrał się w drogę, wioząc różne kosztowności swego pana. Pojechał zaś do Aram-Naharajim, do miasta Nachora.",
      "Pozwolił wielbłądom uklęknąć przy studni poza miastem, gdy nastała pora wieczorna i czas czerpania wody.",
      "I rzekł: „Jahwe, Boże mojego pana Abrahama. Spraw to dzisiaj i okaż łaskawość mojemu panu Abrahamowi.",
      "Oto stoję obok źródła wody, a córki mieszkańców miasta wychodzą, aby zaczerpnąć wody.",
      "Niechaj się to zdarzy, że młoda dziewczyna, do której powiem: „Nachylże twój dzban, abym mógł się napić!” A ona zaś odpowie: „Pij ty, i wielbłądy twoje napoję”, to będzie ta, którą przeznaczasz słudze twemu Izaakowi. Ja zaś przez to poznam, że okazałeś łaskę mojemu panu”.",
      "Nie skończył jeszcze modlić się, a oto nadeszła Rebeka, córka Batuela, syna Milki, żony Nachora, brata Abrahama. Miała dzban na swoim ramieniu.",
      "Była zaś bardzo piękną dziewczyną i żaden mężczyzna jej jeszcze nie poznał. Ona to zeszła do studni, napełniła swój dzban i powracała.",
      "Zabiegł jej szybko drogę sługa i rzekł do niej: „Daj mi trochę wody z twego dzbana”.",
      "A ona odpowiedziała: „Pij, panie mój!” I śpiesznie zdjęła swój dzban na rękę i dała mu pić.",
      "Gdy zaś skończył pić, rzekła doń: „Dla twoich wielbłądów naczerpię również, aż się napiją”.",
      "Następnie szybko pochyliła swój dzban i wylała wodę do koryta. Pobiegła następnie czerpać wodę i czerpała dla wszystkich jego wielbłądów.",
      "Ten zaś człowiek patrzył na nią w milczeniu, pragnąc poznać, czy Jahwe uczyni skuteczną jego podróż, czy też nie.",
      "Gdy zaś wielbłądy przestały pić, wyjął ten człowiek złoty kolczyk wartości pół sykla i dwie złote bransolety na rękę wartości dziesięciu sykli.",
      "Potem zaś zapytał: „Czyją jesteś córką? Racz mi to powiedzieć! Czy jest w domu ojca twego miejsce, gdzie byśmy mogli zatrzymać się na noc?”",
      "A ona odpowiedziała: „Jestem córką Batuela, syna Milki, którego zrodziła Nachorowi”",
      "i dodała: „Wiele jest u nas słomy i paszy i jest też miejsce do przenocowania”.",
      "Wtedy człowiek ten upadł na kolana i oddał pokłon Jahwe.",
      "I rzekł: „Bądź błogosławiony Jahwe, Boże mojego pana Abrahama, który nie odmówiłeś mi łaski i swej wierności mojemu panu. To Jahwe prowadził mnie aż do domu brata mojego pana!”",
      "Dziewczyna zaś pobiegła do domu i opowiedziała matce swej o tych zdarzeniach.",
      "Rebeka miała brata imieniem Laban. Ten to Laban pobiegł do tego człowieka [który znajdował się] za miastem przy studni.",
      "Widział bowiem kolczyk i bransolety na rękach swej siostry i słyszał słowa, które opowiadała Rebeka, mówiąc: „Tak mi powiedział ten człowiek!” Zbliżył się do tego człowieka stojącego z wielbłądami przy studni.",
      "I rzekł doń: „Pójdź, błogosławiony przez Jahwe! Czemu to stoisz tu na drodze? Oto przygotowałem dom i miejsce dla twych wielbłądów”.",
      "Poszedł więc ten człowiek do domu [Labana] i rozjuczył wielbłądy. I dano słomy i paszy wielbłądom, a wody do obmycia nóg jego i do obmycia nóg jego ludzi, którzy byli z nim.",
      "Gdy później postawiono przed tym człowiekiem posiłek, rzekł: „Nie będę spożywał, aż nie powiem tego, co mam powiedzieć!” Rzekł [Laban]: „Mów!”",
      "I zaczął mówić: „Jestem sługą Abrahama.",
      "Jahwe obficie pobłogosławił mojemu panu, i stał się zamożny. Jahwe dał mu owce i woły, srebro, złoto, sługi i służące, wielbłądy i osły.",
      "Sara zaś, żona mego pana, urodziła mu w podeszłym wieku syna, któremu oddał wszystko, co posiadał.",
      "Mój pan zaprzysiągł mnie, mówiąc: „Nie weźmiesz żony dla syna mojego spośród córek Kananejczyków, w których kraju przebywam.",
      "Musisz udać się do kraju ojca mojego, i z mojej rodziny weźmiesz żonę dla syna mojego”.",
      "Powiedziałem wtedy panu mojemu: Może żadna niewiasta nie będzie chciała jechać ze mną.",
      "On zaś rzekł: „Jahwe, któremu służyłem, pośle swojego anioła z tobą i uczyni skuteczną twoją podróż, i weźmiesz żonę dla mojego syna spośród mojej rodziny i z domu mojego ojca.",
      "Wtedy będziesz zwolniony od tej przysięgi, jeśli przybędziesz do mojej rodziny. I jeśliby ci nie dali [żony dla Izaaka], wtedy będziesz zwolniony od tej przysięgi”.",
      "Przyszedłszy zaś do studni modliłem się: Jahwe, Boże mojego pana Abrahama, racz uczynić skuteczną moją podróż, jaką odbywam.",
      "Oto stoję obok źródła wody, niechaj się mi zdarzy, że młoda dziewczyna, do której powiem: Nachylże dzban, abym mógł się napić,",
      "a ona zaś odpowie: Pij ty, i wielbłądy twoje napoję, to będzie ta, którą Jahwe przeznacza słudze, synowi mego pana.",
      "Nie skończyłem jeszcze modlić się serdecznie, a oto nadeszła Rebeka. Miała zaś dzban na ramieniu. Ona to zeszła do studni i zaczerpnęła [wody]. I rzekłem jej: Zechciej mi dać pić!",
      "Ona szybko pochyliła swój dzban i rzekła: „Pij! Napoję też i twe wielbłądy!” Piłem i napoiła także moje wielbłądy.",
      "Potem zapytałem: „Czyją jesteś córką?” Ona zaś odpowiedziała: „Jestem córką Batuela, syna Nachora, którego urodziła mu Milka”. Wtedy podarowałem kolczyk do jej nosa i bransolety na jej ręce.",
      "Następnie upadłem na kolana, oddałem pokłon Jahwe i błogosławiłem Jahwe, Boga mojego pana Abrahama, który prowadził mnie dobrą drogą, abym mógł wziąć za żonę córkę brata pana mojego, dla jego syna.",
      "Dlatego teraz powiedzcie mi, czy zechcecie okazać łaskę i wierność mojemu panu. Jeśli zaś nie, to powiedzcie mi, a ja się zwrócę na prawo albo na lewo”.",
      "Na to Laban i Batuel tak odpowiedzieli: „Skoro Jahwe tak pokierował tą sprawą, my nie możemy powiedzieć tak lub nie.",
      "Oto masz przed sobą Rebekę. Weź ją z sobą i wracaj! Niechaj będzie żoną syna twojego pana, jak to postanowił Jahwe!”",
      "Skoro usłyszał sługa Abrahama te słowa, rzucił się na ziemię przed Jahwe.",
      "Później wyjął sługa przedmioty srebrne i przedmioty złote oraz różne szaty i dał je Rebece. Dał też bogate dary jej bratu oraz matce.",
      "I jedli i pili, on i jego ludzie, a później udali się na spoczynek. Gdy zaś powstali rano, tak powiedział [sługa]: „Pozwólcie mi jechać do mojego pana!”",
      "Lecz brat i matka rzekli: „Niechaj dziewczyna pozostanie z nami przez jakiś czas, choćby przez dziesięć dni, zanim odjedzie”.",
      "Wtedy znów odpowiedział [sługa]: „Nie zatrzymujcie mię! Jahwe uczynił skuteczną moją podróż. Pozwólcie mi odjechać i powrócić do mojego pana”.",
      "Wtedy oni rzekli: „Zawołamy dziewczynę i zapytamy ją o zgodę”.",
      "I zawołali Rebekę, i zapytali: „Czy chcesz jechać z tym mężem?” Ona zaś rzekła: „Pojadę”.",
      "Pozwolili przeto jechać Rebece, siostrze swej i jej piastunce ze sługą Abrahama i jego ludźmi.",
      "I błogosławili Rebece w ten sposób: „Siostro nasza, niechaj potomstwo twoje będzie niezliczone i niechaj posiądzie bramy nieprzyjaciół”.",
      "Rebeka powstała ze swymi służącymi, wsiadły na wielbłądy i ruszyły w drogę za owym mężem. Tak to sługa zabrał Rebekę i odjechał.",
      "A Izaak przyszedł na pustynię do studni Lahaj-Roj. Mieszkał wówczas w ziemi Negeb.",
      "Gdy wyszedł Izaak, aby się przejść przed wieczorem, podniósł oczy swoje i ujrzał, że zbliżają się wielbłądy.",
      "Rebeka podniósłszy swe oczy zobaczyła Izaaka i zsiadła z wielbłąda.",
      "I zapytała sługę: „Kto jest ten człowiek, który idzie przez pole na nasze spotkanie?” Sługa odrzekł: „To jest mój pan”. Wówczas wziąwszy zasłonę zakryła się nią.",
      "Sługa opowiedział Izaakowi wszystkie sprawy, jakich dokonał.",
      "Izaak wprowadził Rebekę do swego namiotu i pojął Rebekę za żonę. A umiłowawszy ją pocieszył się Izaak po śmierci swej matki."
    ],
    [
      "Abraham pojął znowu żonę, która miała imię Ketura.",
      "Ona mu zrodziła Zimrana, Joksana, Medana, Madiana, Jisbaka i Suacha.",
      "Joksan był ojcem Seby i Dedana. Synami Dedana byli Assurim, Letusim i Leummim.",
      "Synami zaś Madiana byli Efa, Efer, Henoch, Abidach i Eldaa. To są wszyscy synowie Ketury.",
      "Abraham oddał wszystko co miał Izaakowi.",
      "A synom innych żon, jakie miał Abraham, dał jeszcze za swojego życia podarki i kazał im jechać na wschód, daleko od Izaaka, swego syna, na wschód [od Kanaanu].",
      "Liczba zaś lat, jakie przeżył Abraham, wynosiła sto siedemdziesiąt pięć lat.",
      "I zachorował Abraham i umarł w szczęśliwej starości, już stary i syt [życia], i został dołączony do swych przodków.",
      "Jego synowie, Izaak i Ismael, złożyli go do grobu w grocie Makpela na polu Efrona, syna Sochara, Hetejczyka, które leży naprzeciw Mamre.",
      "Pole to kupił Abraham od synów Heta. Tutaj zostali pochowani Abraham i Sara, jego małżonka.",
      "Po śmierci Abrahama Bóg błogosławił Izaaka, jego syna; a zamieszkał Izaak obok studni Lahaj-Roj.",
      "Oto potomkowie Ismaela, syna Abrahama, którego zrodziła Abrahamowi Hagar, Egipcjanka, służąca Sary.",
      "Oto imiona synów Ismaela, czyli imiona ich potomków: Nebajot, pierworodny syn Ismaela, Kedar, Adbeel, Mibsam,",
      "Misma, Duma, Massa,",
      "Hadad, Teima, Jetur, Nafisz i Kedma.",
      "To są synowie Ismaela i te są imiona ich zagród i ich ogrodzeń.",
      "Liczba zaś lat Ismaela, jaką przeżył, wynosiła sto trzydzieści siedem lat. Potem zachorował i umarł, i został dołączony do swoich przodków.",
      "Jego potomkowie zamieszkali w okolicy od Hawila do Sur, które leży naprzeciw Egiptu, na drodze do Assur. Rozprzestrzeniali się mimo sprzeciwu wszystkich innych spokrewnionych plemion.",
      "A oto dzieje Izaaka, syna Abrahama. Abrahamowi urodził się Izaak.",
      "Izaak miał czterdzieści lat, gdy pojął za żonę Rebekę, córkę Batuela Aramejczyka z Paddan-Aram, siostrę Labana Aramejczyka.",
      "Izaak modlił się do Jahwe za swoją żonę, ponieważ była niepłodna. I wysłuchał go Jahwe, i poczęła jego żona Rebeka.",
      "I poruszyły się niemowlęta w łonie jej, i rzekła: „Jeżeli tak, to po co [ja żyję]?” I poszła radzić się Jahwe.",
      "Wtedy powiedział Jahwe do niej : „Dwa narody są w łonie twoim. I dwa plemiona we wnętrzu twoim. Jeden naród przewyższy drugi, Starszy służyć będzie młodszemu”.",
      "Gdy nadeszły dni porodu, miała bliźnięta w swoim łonie.",
      "I narodził się pierwszy, a był czerwony [pokryty] cały jakby płaszczem z uwłosienia. A dano mu imię Ezaw.",
      "Wnet potem narodził się jego brat, trzymając ręką piętę Ezawa, a dano mu imię Jakub. W czasie ich urodzenia miał Izaak sześćdziesiąt lat.",
      "I wyrosły dzieci. Ezaw stał się człowiekiem znającym się na myślistwie, człowiekiem stepu, a Jakub stał się człowiekiem spokojnym i mieszkał pod namiotem.",
      "Izaak kochał Ezawa, gdyż upolowana [przezeń] zwierzyna była smaczną, a Rebeka kochała Jakuba.",
      "Gdy Jakub gotował potrawę z soczewicy, przyszedł Ezaw z pola, a był bardzo głodny.",
      "I powiedział Ezaw do Jakuba: „Daj mi trochę z tej potrawy czerwonej, ponieważ jestem bardzo głodny”. Z tej to przyczyny nadano mu imię Edom.",
      "Jakub odpowiedział mu: „Sprzedaj mi więc twoje prawo do pierworodztwa!”",
      "Ezaw rzekł: „Oto umieram! Po co mi prawo do pierworodztwa?”",
      "I powiedział Jakub: „Przysięgnij mi teraz!” I złożył mu przysięgę i sprzedał Jakubowi uprawnienia pierworodztwa.",
      "Jakub dał Ezawowi chleba i ugotowaną potrawę, a Ezaw najadł się, napił, a potem wstał i odszedł. W ten sposób utracił uprawnienia pierworodztwa."
    ],
    [
      "I nastał głód na ziemi, podobny do tego poprzedniego, jaki miał miejsce za dni Abrahama, i poszedł Izaak do Gerary do Abimelecha, króla Filistynów.",
      "I ukazał się mu Jahwe, mówiąc: „Nie chodź do Egiptu, pozostań w ziemi, jaką ci wskażę.",
      "Przebywaj w tej ziemi, a ja będę z tobą i błogosławić ci będę, gdyż tobie i potomstwu twemu dam całą tę ziemię i dotrzymam przysięgi, jaką złożyłem Abrahamowi, twojemu ojcu.",
      "Rozmnożę potomstwo twoje jako gwiazdy na niebie i dam potomstwu twojemu całą tę ziemię, a w potomstwie twoim będą błogosławione wszystkie narody ziemi,",
      "gdyż Abraham usłuchał głosu mojego i strzegł zleceń moich, rozkazów moich i praw moich”.",
      "Izaak mieszkał w Gerarze.",
      "Gdy ludzie tej okolicy pytali go o niewiastę, odpowiadał: „To jest moja siostra!” Bał się zaś powiedzieć: „To jest moja żona”. Lękał się, żeby ludzie tej okolicy nie zabili go z powodu Rebeki, gdyż była piękną.",
      "Gdy przebywał tam przez dłuższy czas, zdarzyło się, że Abimelech, król Filistynów, patrząc przez okno, dojrzał Izaaka uśmiechającego się do Rebeki jako do żony.",
      "I wezwał Abimelech Izaaka, i powiedział mu: „Bez wątpienia to jest twoja żona! Jak mogłeś powiedzieć: „To jest moja siostra”?” Odpowiedział Izaak: „Powiedziałem w ten sposób z obawy, abym nie umarł z powodu niej”.",
      "I powiedział Abimelech: „Cóżeś nam uczynił? Mało [brakowało], a ktoś z ludu żyłby z twoją żoną i sprowadziłbyś na nas przestępstwo”.",
      "I wydał Abimelech rozporządzenie, mówiąc: „Ktokolwiek odważyłby się dotknąć tego męża i jego żony, poniesie śmierć”.",
      "Izaak zasiał zboże na tej ziemi i zebrał w tym roku stokrotny plon, gdyż błogosławił mu Jahwe.",
      "I stawał się bogaty ten mąż, i stał się w końcu bardzo bogaty.",
      "Miał wielkie stado owiec i wielkie stado bydła oraz wielką liczbę sług. I zazdrościli mu Filistyni.",
      "Wszystkie studnie, które wykopali słudzy jego ojca za dni Abrahama, jego ojca, zamknęli Filistyni i zasypali ziemią.",
      "I rzekł Abimelech do Izaaka: „Odejdź od nas, gdyż stałeś się bogatszy od nas!”",
      "I odszedł Izaak stamtąd, i rozbił namiot nad potokiem Gerar, i tu się zatrzymał.",
      "I zabrał się Izaak do odkopania studzien z wodą, jakie wykopano za dni Abrahama, jego ojca, a które po śmierci Abrahama pozasypywali Filistyni. I nadał im te same nazwy, jakie im nadał jego ojciec.",
      "Potem kopali słudzy Izaaka nad potokiem i znaleźli tam studnię wody źródlanej.",
      "Pasterze z Gerary wszczęli wtedy kłótnię z pasterzami Izaaka i mówili: „To nasza woda!” Nadał przeto [Izaak] tej studni nazwę Esek, ponieważ kłócili się z nim o nią.",
      "Następnie wykopał inną studnię i o nią wiedli również spór. I nadał jej nazwę Sitna.",
      "Potem odszedł stąd i znów wykopał studnię, i nie wszczęli już z nim kłótni o nią. I dał jej nazwę Rehobot, i powiedział: „Teraz Jahwe dał nam wiele przestrzeni, abyśmy się mogli rozmnożyć w tej ziemi”.",
      "I udał się stąd do Beerseby.",
      "A Jahwe ukazał się mu w tej nocy mówiąc: „Jestem Bogiem Abrahama, twego ojca! Nie bój się, gdyż ja jestem z tobą, będę udzielał ci błogosławieństwa i rozmnożę potomstwo twoje z powodu Abrahama, mojego sługi”.",
      "I zbudował tam ołtarz, i wzywał imienia Jahwe. Rozbił tu swój namiot, a słudzy Izaaka wykopali tu studnię.",
      "I przybył Abimelech z Gerary do niego a wraz z nim Ahuzzat, przyjaciel jego, i Pikol, dowódca jego wojska.",
      "Izaak zapytał ich: „Po co przyszliście do mnie? Przecież nienawidziliście mnie i zmusiliście mię do odejścia od was”.",
      "Odrzekli: „Poznaliśmy, że Jahwe był z tobą, i powiedzieliśmy: Niech będzie zgoda między nami, czyli między tobą i nami. Chcemy przeto zawrzeć przymierze z tobą!",
      "Nie czyń nam nic złego, jak i my nie wyrządziliśmy tobie zła, ale jedynie wyświadczaliśmy ci dobro i odesłaliśmy cię w pokoju. Teraz bądź błogosławiony przez Jahwe!”",
      "Wówczas Izaak wyprawił im ucztę, a oni jedli i pili.",
      "Wczesnym zaś rankiem powstali i złożyli sobie nawzajem przysięgę, później pożegnał ich Izaak, i rozstali się w zgodzie.",
      "W tym samym dniu słudzy Izaaka przyszli doń z wiadomością, że wykopali studnię, mówiąc: „Znaleźliśmy wodę!”",
      "I dał studni nazwę Szibea. Miasto zaś nosi po dzień dzisiejszy nazwę Beer-Seba.",
      "Ezaw, mając lat czterdzieści, pojął za żonę Judytę, córkę Beeri, Hetyty, i Basemat, córkę Elona, Hetyty.",
      "Były one powodem zmartwień Izaaka i Rebeki."
    ],
    [
      "Gdy się Izaak zestarzał, a oczy jego osłabiły się tak bardzo, że nie mógł widzieć, wezwał starszego swego syna Ezawa i powiedział mu: , Synu mój!” A on odrzekł mu: „Oto jestem!”",
      "I rzekł do niego [Izaak]: „Oto zestarzałem się i nie znam dnia śmierci mojej.",
      "Weźże teraz twoją broń, twój kołczan i twój łuk i wyjdź w pole, i upoluj mi zwierzynę.",
      "Potem sporządzisz mi z niej potrawę, jaką ja lubię, i przyniesiesz mi ją, i będę ją jadł, aby cię dusza moja pobłogosławiła, zanim umrę”.",
      "A Rebeka posłyszała, co mówił Izaak do Ezawa, syna swego. Ezaw odszedł w pole, aby upolować zwierzynę i przynieść ją [ojcu].",
      "I rzekła Rebeka do syna swego Jakuba, mówiąc: „Oto słyszałam słowa, z jakimi się zwrócił do Ezawa, brata twego:",
      "„Przynieś mi zwierzynę i przygotuj mi z niej potrawę, i będę ją jadł, aby cię dusza moja pobłogosławiła przed Jahwe, zanim umrę”.",
      "Teraz, synu, posłuchaj tego, co ci mówię:",
      "Idź do trzody i przynieś mi stamtąd dwa tłuste koziołki, a uczynię z nich potrawę dla ojca twojego, którą lubi.",
      "Zaniesiesz ją ojcu twemu i będzie jadł, i pobłogosławi ci, zanim umrze”.",
      "Wtedy powiedział Jakub Rebece, matce swej: „Oto Ezaw, mój brat, jest człowiekiem owłosionym, ja natomiast jestem człowiekiem nieowłosionym.",
      "Jeśli dotknie mnie ojciec, to będę w oczach jego uchodził za oszusta i sprowadzę na siebie przekleństwo, a nie błogosławieństwo”.",
      "I odrzekła mu matka jego: „Na mnie [niech spadnie] przekleństwo twoje, synu mój! Posłuchaj głosu mojego, idź i przynieś mi [koziołki]”.",
      "Poszedł tedy i przyniósł je matce swej, a matka jego przygotowała potrawy, które lubił ojciec jego.",
      "Potem Rebeka wzięła najkosztowniejsze szaty swego starszego syna Ezawa, jakie były w domu, i ubrała w nie Jakuba, młodszego syna swego.",
      "I owinęła kozimi skórami ręce jego i nieowłosioną szyję jego.",
      "Następnie dała w ręce Jakuba, syna swego, przygotowaną potrawę i chleb.",
      "A [Jakub] wszedłszy do ojca swego, powiedział: „Ojcze mój!” A on odpowiedział: „Oto jestem! Ktoś ty, synu mój?”",
      "Odpowiedział Jakub ojcu swojemu: „Jam jest Ezaw, twój syn pierworodny. Wykonałem twoje polecenie. Podnieś się przeto, usiądź i spożywaj [potrawę] ze zwierzyny, aby mi pobłogosławiła dusza twoja”.",
      "I powiedział Izaak do swojego syna: „W jakiż sposób tak szybko znalazłeś [zwierzynę], synu mój?” A on odpowiedział: „To Jahwe, twój Bóg, pozwolił mi ją napotkać!”",
      "Wówczas rzekł Izaak do Jakuba: „Zbliż się, abym cię mógł dotknąć, synu mój [i poznać], czy to ty jesteś syn mój Ezaw, czy też nie!”",
      "Jakub zbliżył się do Izaaka, ojca swego, a ten go dotknął i powiedział: „Głos [twój] jest głosem Jakuba, ale ręce [twe] są rękami Ezawa”.",
      "I nie rozpoznał go, gdyż ręce jego były owłosione jak ręce Ezawa, jego brata, i udzielił mu błogosławieństwa.",
      "Później zapytał: „Czyś to ty, mój syn Ezaw?” A on odrzekł: „Tak, to ja!”",
      "I rzekł: „Podaj mi, synu, bym spożył potrawę ze zwierzyny i aby cię błogosławiła dusza moja”. I podał mu, i jadł, i przyniósł mu też wino, i pił.",
      "Wówczas powiedział do niego Izaak, ojciec jego: „Przybliż się do mnie i ucałuj mnie, synu mój”.",
      "I zbliżył się, i ucałował go, a gdy poczuł zapach szat jego, pobłogosławił go i powiedział: „Oto zapach syna mego jako zapach pola, które pobłogosławił Jahwe.",
      "Niech ci Bóg użycza rosy z nieba i żyzności ziemi oraz obfitości zboża i wina!",
      "Niech ci służą ludy i padają przed tobą narody! Bądź panem twoich braci, i niech padają przed tobą synowie matki twojej. Niech będą przeklęci, którzy cię przeklinają, i niech będą błogosławieni, którzy cię błogosławią!”",
      "Gdy Izaak skończył błogosławić Jakuba, i zaledwie Jakub odszedł od Izaaka, ojca swego, wrócił Ezaw, brat jego, z polowania.",
      "Przygotował również potrawę i przyniósł ją ojcu swemu, i powiedział do niego: „Niechże wstanie mój ojciec i spożyje [potrawę] ze zwierzyny syna swego, aby mi pobłogosławiła dusza twoja!”",
      "I powiedział doń ojciec jego: „Kto ty jesteś?” A on odpowiedział: „Jam jest syn twój pierworodny Ezaw”.",
      "Przeraził się niezwykle Izaak, mówiąc: „Któż był ten, który ułowił zwierzynę i przyniósł [potrawę] z niej? Zjadłem ją, zanim przyszedłeś, i udzieliłem mu błogosławieństwa, aby był błogosławiony!”",
      "Gdy usłyszał Ezaw te słowa ojca swego, krzyknął krzykiem wielkim i gorzkim, mówiąc ojcu swemu: „Pobłogosław także i mnie, mój ojcze!”",
      "A on rzekł: „Twój brat przyszedł podstępnie i wziął błogosławieństwo twoje”.",
      "I rzekł [Ezaw]: „Czyż nie słusznie dano mu imię Jakub, gdyż oszukał mię już dwa razy! Odebrał mi pierworodztwo, a teraz zabrał mi błogosławieństwo!” I dodał [Ezaw]: „Czyż nie zachowałeś dla mnie błogosławieństwa?”",
      "Odpowiadając Izaak Ezawowi, powiedział: „Oto ustanowiłem go panem nad tobą i dałem mu wszystkich braci za sługi, zaopatrzyłem go w zboże i wino! Cóż mogę uczynić dla ciebie, mój synu?”",
      "Wtedy odpowiedział Ezaw do ojca swego, mówiąc: „Czyż tylko jedno błogosławieństwo masz, mój ojcze? Pobłogosław również i mnie, mój ojcze!” Potem Ezaw podniósł głos swój i zapłakał.",
      "Wtedy Izaak, ojciec jego, odpowiedział mówiąc:„Oto mieszkanie twoje będzie bardzo daleko od żyznej ziemi, i daleko od rosy niebieskiej [spadającej] z góry,",
      "z miecza twego żyć będziesz i bratu twemu służyć będziesz. Później jednak, gdy zapragniesz, zrzucisz jarzmo z twojej szyi”.",
      "Znienawidził Ezaw Jakuba z powodu błogosławieństwa, którego mu udzielił ojciec jego, i powiedział Ezaw w sercu swoim: „Zbliżają się dni żałoby ojca mego i zabiję wtedy Jakuba, brata mojego”.",
      "Gdy doniesiono Rebece słowa Ezawa, jej syna pierworodnego, wezwała Jakuba, swego syna młodszego, i powiedziała do niego: „Oto Ezaw, brat twój, pragnie się zemścić na tobie i zabić cię.",
      "Teraz, synu mój, posłuchaj głosu, wstań i uciekaj do Labana, brata mojego, do Haranu.",
      "Pozostaniesz u niego przez jakiś czas, aż przeminie gniew brata twego.",
      "A gdy się odwróci gniew brata twego od ciebie i gdy zapomni, co mu uczyniłeś, poślę i wezwę cię stamtąd. Czemu to mam was tracić obydwu w jednym dniu?”",
      "Powiedziała Rebeka do Izaaka: „Zbrzydło mi życie z powodu córek Heta. Jeśli Jakub weźmie również żonę z córek Heta, z córek tej ziemi, to nie mam po co żyć”."
    ],
    [
      "Izaak wezwał Jakuba, pobłogosławił go i dał mu rozkaz, mówiąc: „Nie bierz sobie za żonę żadnej z córek Kananejczyków.",
      "Wstań i idź do Paddan-Aram, do domu Batuela, ojca twojej matki, i weź sobie za żonę jedną z córek Labana, brata twojej matki.",
      "A Bóg wszechmogący niech cię obsypie swoimi błogosławieństwami i uczyni cię płodnym i licznym, abyś stał się [ojcem] licznych narodów.",
      "I niech tobie użyczy błogosławieństwa Abrahamowego, i potomstwu twemu, byś posiadł ziemię twoich wędrówek, którą przyrzekł Bóg Abrahamowi”.",
      "Tak to Izaak wysłał Jakuba, i odszedł do Paddan-Aram do Labana, syna Batuela, Aramejczyka, brata Rebeki, matki Jakuba.",
      "Ezaw wiedział, że Izaak pobłogosławił Jakubowi i wysłał go do Paddan-Aram, aby wziął sobie tam żonę, a błogosławiąc go, dał mu rozkaz, mówiąc: „Nie bierz sobie za żonę żadnej z córek Kananejczyków”.",
      "[Wiedział też], że Jakub usłuchał swego ojca i swej matki i poszedł do Paddan-Aram.",
      "I to wiedział Ezaw, że niemiłe są córki Kananejczyków w oczach Izaaka, ojca jego.",
      "I poszedł Ezaw do Ismaela, i wziął sobie za żonę, poza swoimi żonami, Mahalatę, córkę Ismaela, syna Abrahama, siostrę Nebajota.",
      "Jakub wyszedł z Beerseby i udał się do Haranu.",
      "Przybył na pewne miejsce i pozostał tu na noc, gdyż słońce już zaszło. Wziął zaś jeden z kamieni tego miejsca i położył sobie pod głowę, i położył się spać.",
      "Miał wtedy taki sen: Oto drabina stała na ziemi, a wierzchołkiem sięgała nieba, i oto aniołowie Boży wstępowali i zstępowali po niej.",
      "I oto Jahwe stanął przed nim i powiedział: „Jestem Jahwe, Bóg ojca twego Abrahama i Bóg Izaaka. Ziemię, na której leżysz, dam tobie i potomstwu twemu.",
      "Potomstwo twoje stanie się liczne jak proch ziemi i rozprzestrzenisz się na zachód i na wschód, na północ i na południe; w potomstwie twoim będą błogosławione wszystkie pokolenia ziemi.",
      "Oto ja będę z tobą i będę cię strzegł wszędzie, gdziekolwiek pójdziesz, i sprowadzę cię do tej ziemi, gdyż cię nie opuszczę, aż nie uczynię tego, co ci przyrzekłem”.",
      "Jakub obudził się ze snu i rzekł: „Prawdziwie Jahwe jest na tym miejscu, a ja nie wiedziałem”.",
      "I zląkł się [Jakub], i powiedział: „O, jak straszne jest to miejsce. To nic innego, jak dom Boga i brama niebios”.",
      "Jakub powstał wczesnym rankiem, wziął kamień, który miał pod głową, postawił go jako stele i wylał oliwę na jego wierzch.",
      "I dał imię miejscu temu Betel, lecz poprzednio miasto nosiło imię Luz.",
      "I uczynił Jakub ślub, mówiąc: „Jeśli będzie Bóg ze mną i będzie mię strzegł w czasie podróży, którą odbywam, i da mi chleb do jedzenia i szaty do ubrania się,",
      "i jeśli wrócę w pokoju do domu mego ojca, będzie mi Jahwe Bogiem moim.",
      "A kamień ten, który postawiłem jako stelę, będzie domem Boga, i z tego wszystkiego, co mi dasz, złożę dziesięcinę dla ciebie”."
    ],
    [
      "Jakub wybrał się w drogę i przybył do ziemi synów Wschodu.",
      "I ujrzał studnię na polu, a przy niej leżące trzy stada owiec. Z tej studni pojono trzodę, a kamień wielki zamykał otwór studni.",
      "Gdy się zeszły wszystkie trzody, odsuwano kamień znad otworu studni i pojono owce, a potem przesuwano kamień z powrotem na otwór studni, na jego miejsce.",
      "Powiedział do nich Jakub: „Bracia moi, skąd wy jesteście?” Odrzekli: „Jesteśmy z Haranu”.",
      "I rzekł im: „Znacie Labana, syna Nachora?” Odpowiedzieli mu: „Znamy!”",
      "Potem zapytał: „Czy zdrowy?” Odpowiedzieli mu: „Zdrowy. A oto nadchodzi Rachela, córka jego, z owcami”.",
      "Wtedy rzekł [Jakub]: „Jeszcze dużo dnia i nie pora przeto na spędzanie trzód, napójcie tedy owce i wypędźcie je na pastwiska!”",
      "Odrzekli: „Nie możemy ich [poić], dopóki nie zbiorą się wszystkie trzody, wtedy odsunie się kamień znad otworu studni, i wówczas napoimy owce”.",
      "Gdy jeszcze z nimi rozmawiał, nadeszła Rachela z owcami, należącymi do jej ojca. Była bowiem pasterką.",
      "Zaledwie Jakub ujrzał Rachelę, córkę Labana, brata swej matki, i owce Labana, brata swej matki, pobiegł, odsunął kamień i napoił owce Labana, brata swoje] matki.",
      "Potem ucałował Rachelę, podniósł głos i zapłakał.",
      "Gdy Jakub powiedział Racheli, że jest krewnym jej ojca i synem Rebeki, pobiegła donieść o tym swojemu ojcu.",
      "Gdy Laban usłyszał tę wiadomość o Jakubie, synu swojej siostry, wybiegł na jego spotkanie, wziął go w ramiona i zabrał do swego mieszkania. Jakub opowiedział Labanowi wszystkie swe sprawy.",
      "A Laban mówił do niego: „Zaiste jesteś kością moją i ciałem moim!” Zamieszkał u niego Jakub cały miesiąc.",
      "Potem rzekł Laban do Jakuba: „Czyż dlatego, że jesteś moim krewnym, będziesz mi służył za darmo? Powiedz mi, jaka ci się należy zapłata?”",
      "Laban miał dwie córki: starsza miała imię Lia, a młodsza [nazywała się] Rachela.",
      "Lia miała oczy bez blasku, a Rachela była pięknej postaci i powabnego wyglądu.",
      "Jakub pokochał Rachelę i rzekł: „Będę służył ci siedem lat za Rachelę, młodszą córkę twoją”.",
      "Laban rzekł: „Wolę dać ją tobie niż komu innemu: pozostań tedy u mnie!”",
      "I służył Jakub za Rachelę przez siedem lat, a wydawały mu się jako dni kilka, gdyż ją miłował.",
      "I rzekł Jakub do Labana: „Już czas upłynął, daj mi przeto żonę moją, abym z nią żył razem”.",
      "Wtedy zaprosił Laban wszystkich ludzi z okolicy i wyprawił ucztę.",
      "Wieczorem zaś wziął Lię, córkę swą, i zaprowadził ją do Jakuba, który żył z nią.",
      "Dał zaś Laban swej córce Lii jej własną służącą Zilpę.",
      "Rano zobaczył Jakub, że ma [za żonę] Lię. Rzekł przeto do Labana: „Cóż to uczyniłeś? Czyż nie służyłem u ciebie za Rachelę? Dlaczego mię oszukałeś?”",
      "Na to odpowiedział Laban: „Nie ma takiego zwyczaju u nas, aby wydawać za mąż młodszą przed starszą!",
      "Mieszkaj z tą przez tydzień, a potem dam ci także i tamtą, ale będziesz za nią służył u mnie jeszcze przez siedem lat”.",
      "Jakub zgodził się na to i mieszkał przez tydzień z tamtą, a Laban dał mu Rachelę, swoją córkę, za żonę.",
      "Racheli zaś, swej córce, dał Laban jej własną służącą Bilhę, aby jej służyła.",
      "Jakub żył także z Rachelą i miłował Rachelę więcej niż Lię. I służył u Labana jeszcze przez siedem lat.",
      "Jahwe widział, że Lia była znienawidzoną, otworzył przeto jej łono, a Rachela była niepłodna.",
      "Poczęła Lia i urodziła syna, i nazwała imię jego Ruben, mówiąc: „Wejrzał Jahwe na moje upokorzenie, teraz mój mąż będzie mnie miłował”.",
      "I poczęła znowu, i porodziła syna, mówiąc: „Wysłuchał mnie Jahwe, ponieważ byłam odsuniętą i dał mi jeszcze to [dziecię]”. I dała mu imię Symeon.",
      "Potem znów poczęła i porodziła syna, mówiąc: „Tym razem mój mąż przywiąże się do mnie, gdyż mu dałam trzech synów”. I dlatego dała mu imię Lewi.",
      "I jeszcze raz poczęła, i zrodziła syna, mówiąc: „Tym razem będę sławić Jahwe”. I dała mu dlatego imię Juda. Wtedy przestała rodzić."
    ],
    [
      "Rachela, widząc że nie może dać Jakubowi potomstwa, zazdrościła swej siostrze i mówiła do Jakuba: „Daj mi dzieci, bo inaczej umrę”.",
      "Jakub wybuchnął gniewem i rzekł do Racheli: „Czyż ja jestem na miejscu Boga i czy ja obdarzam cię potomstwem?”",
      "Wtedy rzekła: „Mam służącą Bilhę, żyj z nią, a porodzi na moich kolanach i przynajmniej w ten sposób będę miała syna”.",
      "Oddała mu tedy Bilhę za żonę i Jakub żył z nią.",
      "Bilha poczęła i porodziła syna Jakubowi.",
      "Rachela rzekła: „Bóg rozsądził moją sprawę, gdyż wysłuchał mojego głosu i dał mi syna”. I nadała mu imię Dan.",
      "? znowu poczęła Bilha, służąca Racheli, i urodziła Jakubowi drugiego syna.",
      "Rachela rzekła: „Wiodłam nadludzką walkę z siostrą moją i odniosłam nad nią zwycięstwo!” I nadała mu imię Neftali.",
      "Ale i Lia, widząc że przestała rodzić, wzięła służącą swą Zilpę i dała ja Jakubowi za żonę.",
      "Zilpa, służąca Lii, zrodziła Jakubowi syna.",
      "Lia rzekła: „Na szczęście!” I nadała mu imię Gad.",
      "Zilpa, służąca Lii, porodziła drugiego syna Jakubowi.",
      "Lia rzekła: „Na moje błogosławieństwo, gdyż niewiasty będą mię zwać błogosławioną!” I nadała mu imię Aser.",
      "W czasie żniw, kiedy zbierano zboże, wyszedł Ruben na pole i znalazł mandragory, i przyniósł je matce swojej Lii. Wtedy Rachela rzekła: „Daj mi mandragory syna twego”.",
      "Ona jej odrzekła: „Czy ci jeszcze mało, że mi zabrałaś mego męża i chcesz mi jeszcze zabrać mandragory syna mego?” Wtedy Rachela rzekła: „Niech więc spocznie z tobą tej nocy za mandragory twego syna”.",
      "A gdy Jakub wracał wieczorem z pola, wyszła Lia na jego spotkanie i rzekła mu: „Do mnie przyjdź, bo nabyłam cię za mandragory mego syna”. I spoczął z nią tej nocy.",
      "Bóg zaś wysłuchał pragnienia Lii, gdyż poczęła i urodziła Jakubowi piątego syna.",
      "I rzekła Lia: „Dał mi Bóg nagrodę za to, że oddałam moją służącą mężowi”. I nadała synowi imię Issachar.",
      "I znowu Lia poczęła, i zrodziła Jakubowi szóstego syna.",
      "I rzekła Lia: „Obdarzył mię Bóg pięknym darem”. Teraz będzie już mieszkał mój mąż ze mną, bo mu zrodziłam sześciu synów”. I nadała synowi imię Zabulon.",
      "A później zrodziła jeszcze córkę, i nadała jej imię Dyna.",
      "Ale Bóg wspomniał i na Rachelę i wysłuchał ją Bóg, i otworzył jej łono.",
      "I ona poczęła, i zrodziła syna, mówiąc: „Zdjął Bóg ze mnie hańbę”.",
      "I nadała synowi imię Józef, prosząc: „Oby Bóg dodał mi jeszcze jednego syna!”",
      "W tym czasie, gdy Rachela zrodziła Józefa, rzekł Jakub do Labana: „Pozwól mi odejść i wrócić do ziemi rodzinnej.",
      "Daj mi też moje żony i moje dzieci, za które ci służyłem, i odejdę. Wiesz dobrze, jak ci służyłem”.",
      "Laban powiedział: „Jeśli znalazłem łaskę u ciebie [zostań]. Przekonałem się bowiem, że Jahwe błogosławił mi dzięki tobie”.",
      "Potem powiedział: „Powiedz, jakiej chciałbyś zapłaty ode mnie, a ja ci ją dam”.",
      "Jakub odrzekł: „Wiesz dobrze, jak ci służyłem i jak wzrósł dobytek twój dzięki mnie.",
      "Miałeś niewiele, gdy przybyłem do ciebie. Odkąd zaś jestem u ciebie, pomnożył się [twój dobytek] znacznie, gdyż Jahwe ci błogosławił. Jednak teraz wypada również, abym myślał o swojej rodzinie”.",
      "Wtedy Laban rzekł: „Cóż mam ci dać?” A Jakub odrzekł: „Nic nie musisz mi dawać, ale spełnij jedynie moją prośbę, a będę pasł dalej twoją trzodę i będę się nią opiekował.",
      "Chciałbym dziś obejść całą twą trzodę i wybrać z niej wszystkie jagnięta cętkowane, pstre i wszystkie jagnięta czarne wśród baranów oraz wszystkie [jagnięta] pstre i cętkowane pośród kóz. Taka byłaby moja zapłata.",
      "Moje prawo przemówi za mną wtedy, gdy przyjdziesz, abyś obliczył moją zapłatę. Wszystkie [jagnięta], które nie są pstre i cętkowane między kozami i nie są czarne między baranami, będą rzeczą ukradzioną w moim posiadaniu”.",
      "Laban rzekł: „Dobrze, niechaj będzie według twego słowa!”",
      "I jeszcze w tym samym dniu oddzielił kozły pocętkowane i pstre oraz wszystkie kozy cętkowane i pstre, czyli wszystkie, które miały cokolwiek białego, i wszystkie czarne barany, i dał je swoim synom.",
      "I wyznaczył drogę trzech dni między tą [trzodą] a między [trzodą] Jakuba, i pasł Jakub resztę trzody Labana.",
      "I nazbierał Jakub gałązek topolowych, migdałowych i klonowych, i obdarł je z kory, tak że ukazała się białość na gałązkach.",
      "I położył obdarte gałązki w korytach z wodą, gdzie pojono i gdzie przychodziła trzoda pić, aby je miała trzoda przed oczyma, gdy przyszła do wodopoju.",
      "Gdy zaś trzody poczynały przed tymi gałązkami, to później rodziły potomstwo pstre i cętkowane.",
      "Owce zaś [białe] oddzielił . Jakub w trzodzie Labana i umieścił je na przedzie trzody prążkowanej i czarnej, swoje natomiast stada trzymał osobno i nie łączył z trzodą Labana.",
      "Kiedy poczynały trzody najmocniejsze, wówczas kładł Jakub gałązki w korytach przed oczyma trzody, aby poczynały przed tymi gałązkami.",
      "Nie kładł zaś owych gałązek, ilekroć trzoda była wątła. Tak to wątłe trzody przypadły Labanowi, a mocne Jakubowi.",
      "W taki sposób człowiek ten wzbogacił się bardzo i miał dużo trzody, sług i służących, wielbłądów i oślic."
    ],
    [
      "Jakub słyszał, jak synowie Labana mówili: „Jakub zabrał wszystko, co było naszego ojca, i z tego, co było naszego ojca, dorobił się całego tego majątku”.",
      "I widział Jakub po twarzy Labana, że nie był on już teraz wobec niego taki, jak dawniej.",
      "Wtedy to Jahwe rzekł do Jakuba: „Wracaj do ziemi twych ojców i do rodziny twojej, a ja będę z tobą”.",
      "A Jakub kazał przyjść Racheli i Lii w pole do swoich trzód.",
      "I powiedział do nich: „Widzę po twarzy ojca waszego, że nie jest on teraz wobec mnie taki, jak dawniej, lecz Bóg mojego ojca jest ze mną.",
      "Wy wiecie, że ze wszystkich sił służyłem waszemu ojcu.",
      "Ojciec wasz oszukiwał mnie i zmieniał mi dziesięć razy zapłatę, ale Bóg nie pozwolił wyrządzić mi krzywdy.",
      "Gdy bowiem powiedział w ten sposób: „Pstre [owce] będą twoją zapłatą”, to cała trzoda rodziła pstre.",
      "W taki sposób Jahwe zabrał ojcu waszemu trzodę i dał ją mnie.",
      "W czasie gdy trzoda miała począć, podnosiłem oczy moje i widziałem we śnie barany pstre, cętkowane i krasę, które wskakiwały na owce.",
      "A anioł Boży mówił do mnie we śnie: „Jakubie” — i powiedziałem: „Jestem”.",
      "A on mówił: „Podnieś oczy twoje i przypatrz się, jak wszystkie barany, które wskakiwały na owce, są pstre, cętkowane i krasę, gdyż widzę, jak z tobą postępują!",
      "Ja jestem Bóg [który ukazałem ci się] w Betel, gdzie namaściłeś stelę i gdzie złożyłeś mi ślub. Teraz wstań, opuść tę ziemię i wracaj do swej ziemi rodzinnej”.",
      "Rachela i Lia odpowiadając, rzekły: „Czyż mamy jeszcze jakiś udział i jakieś dziedzictwo w majętności naszego ojca?",
      "Czyż nie potraktował nas jako obce, gdy nas sprzedał i użył dla siebie to, co otrzymał za nas?",
      "Toteż wszelkie mienie, które Bóg zabrał ojcu naszemu, należy do nas i do naszych synów. Czyń tedy to, co ci rozkazał uczynić Bóg!”",
      "Wstał tedy Jakub i kazał siąść swym dzieciom i swym żonom na wielbłądy.",
      "Zabrał z sobą także swoją trzodę i całą majętność, jaką nabył, a mianowicie [trzodę, jaką nabył w Paddan-Aram], wracając do Izaaka, ojca swego w ziemi Kanaan.",
      "Laban wyszedł zaś strzyc swe owce, a Rachela zabrała terafim, należące do jej ojca.",
      "Jakub zwiódł Labana Aramejczyka, nie oznajmiając mu o swej ucieczce.",
      "Uciekł tedy ze wszystkim, co należało do niego, a przeprawiwszy się przez rzekę [Eufrat] zdążał ku górze Galaad.",
      "Trzeciego dnia doniesiono Labanowi, że Jakub uciekł.",
      "Wziął tedy [Laban] swych braci, czyniąc pościg za nim przez siedem dni, i dosięgnął go na górze Galaad.",
      "I przybył Bóg do Labana Aramejczyka we śnie nocnym, mówiąc doń: „Strzeż się, abyś nie powiedział przeciw Jakubowi ani dobrze, ani źle”.",
      "Laban dosięgnął Jakuba. Jakub rozbił namiot na jednej górze, a Laban ze swymi braćmi rozbił namiot na drugiej górze Galaad.",
      "Laban rzekł do Jakuba: „Cóż uczyniłeś? Zwiodłeś mię i uprowadziłeś moje córki, jakoby mieczem pojmane!",
      "Czemu skrycie uciekłeś i czemu oszukałeś mię? Czemu nie oznajmiłeś mi, a odesłałbym cię z weselem i ze śpiewem, z bębnami i z cytrami.",
      "Nie pozwoliłeś mi okryć pocałunkami moich synów i moich córek. Nieroztropnie postąpiłeś!",
      "A teraz jest w mojej mocy uczynić ci zło, ale Bóg ojca twego powiedział do mnie wczoraj, mówiąc: „Strzeż się, abyś nie powiedział przeciw Jakubowi nic przykrego”.",
      "A teraz, jeśli chciałeś odejść, tęskniąc za domem ojca twego, to czemu zabrałeś moje bogi?”",
      "Jakub odpowiedział, mówiąc: „Miałem lęk, gdyż myślałem, że mi zechcesz może odebrać twoje córki!",
      "U kogo zaś znajdziesz bogi twe, nie będzie żył! Wobec braci naszych szukaj, co jest u mnie twego i zabierz to sobie”. Jakub nie wiedział, że Rachela skryła [bogi].",
      "Laban wszedł do namiotu Jakuba, później do namiotu Lii i do namiotu dwóch służących i nie znalazł nic. Wyszedł tedy z namiotu Lii i wszedł do namiotu Racheli.",
      "Rachela wzięła bogów i włożyła je do siodła wielbłąda i usiadła na nich. Laban przeszukał cały namiot, ale nie znalazł nic.",
      "Ona rzekła do swego ojca: „Niechaj się nie gniewa mój pan, że nie mogę przed tobą powstać, gdyż przyszło na mnie to, co się przydarza niewiastom!” Przeszukał i nie znalazł bogów.",
      "Wówczas Jakub rozgniewał się na Labana, mówiąc doń: „Jakiż to mój występek i jaki to mój grzech, że z taką zapalczywością goniłeś za mną?",
      "Przeszukując wszystkie moje sprzęty, cóżeś to znalazł z twoich rzeczy? Połóż tu przed braćmi moimi i przed braćmi twoimi, aby rozsądzili między nami dwoma!",
      "Oto dwadzieścia lat byłem u ciebie, twoje owce i twoje kozy nie były bezpłodne, nie jadłem baranów z trzody twojej.",
      "Nie przynosiłem ci poszarpanych od zwierząt, ale sam nagradzałem wszelką szkodę, gdyż domagałeś się [wynagrodzenia] z mojej ręki czy to za skradzione we dnie, czy skradzione w nocy.",
      "Mnie to pożerało gorąco dnia oraz zimno nocy, a sen uciekał daleko od moich oczu.",
      "Przez dwadzieścia lat byłem w twoim domu; służyłem ci czternaście lat za dwie twoje córki, a sześć lat za trzodę, zmieniałeś dziesięć razy moją zapłatę.",
      "Jeśliby Bóg ojca mojego, Bóg Abrahama i Bóg Izaaka nie był ze mną, to byś wypuścił mię teraz z próżnymi rękoma. Bóg wejrzał na moją nędzę i na utrudzenie rąk moich i zganił cię w ostatnią noc”.",
      "Laban odpowiedział tak Jakubowi: „Córki twoje są moimi córkami, a synowie twoi są moimi synami, trzoda twoja jest moją trzodą. Cóż więc mogę uczynić dzisiaj córkom moim oraz ich dzieciom, które zrodziły?",
      "Zawrzyjmy raczej przymierze: ja i ty, aby było świadectwem między mną a tobą!”",
      "Jakub wziął jeden z kamieni i postawił stelę.",
      "Powiedział Jakub do swych braci: „Zbierzcie kamienie!” I nazbierali kamieni i uczynili kopiec, i urządzili ucztę na kopcu.",
      "I nazwał go Laban Jagar-Sahaduta, a Jakub nazwał go Galaad.",
      "I rzekł Laban: „Kopiec ten jest dzisiaj świadectwem między mną a tobą!” I dlatego to dano mu imię Galaad",
      "oraz Mispa, gdyż powiedział: „Niech Jahwe sądzi między mną a tobą, gdy będziemy ukryci jeden przed drugim.",
      "Jeśli będziesz trapił moje córki i jeśli pojmiesz inne żony oprócz moich córek, nie będzie nikogo oprócz nas, ale wiedz, że Bóg będzie świadkiem między mną a tobą!”",
      "Potem Laban rzekł do Jakuba: „Oto kopiec ten i stela ta, którą postawiłem między mną a tobą.",
      "Świadkiem będzie ten kopiec i świadkiem będzie ta stela, że nie przejdę obok ciebie i obok tego kopca, i obok tej steli, oraz że i ty nie przejdziesz obok mnie i obok tego kopca, i obok tej steli, aby uczynić zło.",
      "Niech Bóg Abrahama i Bóg Nachora [Bóg ojców ich] rozsądzi między nami”. Wówczas Jakub złożył przysięgę na Lęk swego ojca Izaaka.",
      "Później Jakub złożył ofiarę na górze i zaprosił braci do spożycia chleba. I spożywali chleb i spędzili noc na górze.",
      "Laban wstał wczesnym rankiem i ucałował swoich synów i swe córki, pobłogosławił je i odszedł. I powrócił Laban do siebie."
    ],
    [
      "Jakub zaś poszedł swoją drogą i napotkali go posłańcy Boży.",
      "A ujrzawszy ich, Jakub rzekł: „To jest pole Boga”. I dał tej okolicy nazwę Mahanajim.",
      "Później Jakub posłał wysłańców przed sobą do Ezawa, swego brata, do ziemi Seir, do kraju Edom.",
      "I dał rozkaz, mówiąc: „Tak powiecie mojemu panu Ezawowi: Tak mówi twój sługa Jakub: „U Labana przebywałem i pozostawałem u niego aż dotąd.",
      "Mam woły, osły, trzodę, sługi i służące. Wysyłam poselstwo przed moim panem, aby znaleźć łaską w oczach twoich”.",
      "Wysłańcy powróciwszy do Jakuba, rzekli mu: „Przyszliśmy do twojego brata Ezawa, lecz on idzie naprzeciw ciebie, a ma przy sobie czterystu ludzi”.",
      "Jakub zląkł się bardzo i przestraszył. Później podzielił ludzi swych na dwa hufce oraz trzodę i bydło, tudzież wielbłądy,",
      "mówiąc: Jeśli Ezaw napotka jeden hufiec i pobije go, to hufiec pozostały może ocaleć.",
      "Wówczas rzekł Jakub: „Boże mojego ojca Abrahama i Boże mojego ojca Izaaka, Jahwe, któryś powiedział: „Powróć do swej ziemi ojczystej i uczynię ci dobrze!”",
      "Mniejszy jestem niż wszelkie zmiłowanie twoje i wierność twoja, której dochowałeś słudze twemu, gdyż przekroczyłem ten Jordan mając jedynie laskę, a teraz mam dwa hufce.",
      "Uwolnij mię z ręki mojego brata Ezawa, gdyż mam lęk przed nim, aby przyszedłszy nie pobił mię, nie oszczędzając ani matki, ani dzieci.",
      "Oto tyś powiedział: „Ja ci uczynię dobrze i rozmnożę potomstwo twoje jako piasek morski, którego nie można policzyć, gdyż jest nieprzeliczony!”",
      "Tutaj spędził noc, a potem wziął z tego, co nadeszło z jego mienia, na podarek dla Ezawa, swego brata:",
      "dwieście kóz, dwadzieścia kozłów, dwieście owiec i dwieście baranków,",
      "trzydzieści wielbłądzic karmiących z ich młodymi, czterdzieści krów i dziesięć wołów, dwadzieścia oślic i dziesięć osłów.",
      "A powierzając w ręce swych sług każdą trzodę z osobna, rzekł do swych sług: „Idźcie przede mną i zachowajcie odstęp między każdą trzodą”.",
      "Potem dał rozkaz pierwszemu, mówiąc: „Gdy Ezaw, mój brat, spotka cię i zapyta, mówiąc: „Od kogo jesteś i dokąd idziesz? Do kogo należy to, co jest przed tobą?”",
      "Odpowiesz: „Sługi twego Jakuba. To jest podarek, który posyła mojemu panu Ezawowi, i oto on sam idzie za nami”.",
      "Dał też rozkaz drugiemu, później trzeciemu, czyli wszystkim, którzy szli za trzodą, mówiąc im:",
      "„Tak powiecie: „Oto sługa twój, Jakub, idzie za nami!” Mówił bowiem: „Uspokoję go darami, które mię uprzedzają. Toteż, gdy ujrzę jego twarz, może podniesie moją twarz”",
      "Uprzedzały go te dary, a sam spędził noc w polu.",
      "I powstał [Jakub] podczas owej nocy i wziął obydwie swe żony i obydwie [ich] służące i jedenastu swych synów, i przekroczył bród Jabboku.",
      "Wziął ich i przeprowadził przez potok, oraz wszystko, co było jego.",
      "I pozostał w tyle Jakub, i mocował się z nim mąż aż do wzejścia jutrzenki.",
      "I ujrzał, że nie przezwyciężył go, i uderzył w jego staw biodrowy, i rozluźnił się staw biodrowy Jakuba w mocowaniu się z nim.",
      "I rzekł: „Nie zatrzymuj mię, ponieważ wschodzi jutrzenka”. I odpowiedział mu: „Nie będę cię zatrzymywał, o ile tylko mi pobłogosławisz”.",
      "I rzekł do niego: „Jakie jest imię twoje?” Odpowiedział: „Jakub”.",
      "I rzekł: „Nie będziesz się więcej nazywał Jakub, lecz Izrael, ponieważ walczyłeś z Bogiem i z ludźmi i zwyciężyłeś”.",
      "I zapytał się Jakub, mówiąc: „Wyjaw imię twoje”. I rzekł mu: „Dlaczego pytasz o imię moje?” I pobłogosławił mu tamże.",
      "I dał Jakub miejscu temu nazwę Penuel [mówiąc]: „Zobaczyłem Boga twarzą w twarz, a ocalała dusza moja”.",
      "Wzeszło słońce, gdy odszedł Penuel, a on sam utykał na nogę w biodrze.",
      "Dlatego synowie Izraela nie jedzą ścięgna mięśnia biodrowego, który jest w stawie biodrowym, aż do dnia tego, ponieważ uderzył w staw biodrowy Jakuba, w ścięgno mięśnia biodrowego."
    ],
    [
      "Jakub podniósł swe oczy i ujrzał, że Ezaw przybył z czterystu ludźmi. Rozdzielił swe dzieci między Lię, Rachelą i obie służące.",
      "Ustawił na przedzie służące i ich dzieci, potem Lię i jej dzieci, a na końcu Rachelę i Józefa.",
      "Sam zaś wyszedł przed nich i upadł siedem razy na ziemię, aż się zbliżył do swego brata.",
      "Ezaw wybiegł naprzeciw niego, objął go, a rzucając się mu na szyję, ucałował go, i rozpłakali się.",
      "A podniósłszy oczy swe, ujrzał niewiasty i dzieci i zapytał: „Któż to są ci twoi [ludzie]?” A on odpowiedział: „To są dzieci, które dał Bóg słudze twemu”.",
      "Zbliżyły się tedy służące i ich dzieci i skłoniły się.",
      "Zbliżyła się też Lia i jej dzieci, a na końcu zbliżył się Józef i Rachela i oddali pokłon.",
      "I rzekł Ezaw: „Dla kogo są te wszystkie stada, które spotkałem?” Odpowiedział: „Chciałem znaleźć łaskę w oczach mojego pana”.",
      "Ezaw odpowiedział: „Mam dość, mój bracie! Zatrzymaj to, co należy do ciebie”.",
      "Na to powiedział Jakub: „Ależ nie! Jeśli tylko znalazłem łaskę w oczach twoich, weź, proszę, ten dar dla siebie, gdyż widziałem oblicze twoje, jak się patrzy na oblicze Boga, i odniosłeś się do mnie przyjaźnie.",
      "Przyjmijże podarunek mój, jaki posłałem, gdyż Bóg jest łaskaw dla mnie, i jestem zamożny”. Tak długo nalegał na niego, aż przyjął.",
      "[Ezaw] rzekł: „Pozwól, że odejdziemy stąd i powędrujemy, a ja pójdę przed tobą”.",
      "[Jakub] odpowiedział: „Mój pan widzi, że dzieci moje są jeszcze wątłe i że mam owce i krowy, które karmią. Jeśli przez jeden dzień pędziłbym je zbyt szybko, to wyginie cała trzoda.",
      "Niechże mój pan jedzie przed sługą swoim, a ja będę powoli jechał za trzodą idącą przede mną i za krokiem dzieci moich, aż przyjdę do mojego pana, do Seiru.",
      "A Ezaw rzekł: „Pozwól, że pozostawię tobie kilku moich ludzi”. [Jakub] zaś odpowiedział: „Na co? Obym znalazł jedynie łaskę w oczach mojego pana!”",
      "Ezaw w tym samym dniu odjechał do Seiru.",
      "Jakub powędrował do Sukkot, gdzie zbudował sobie mieszkanie oraz szałas dla swej trzody, i dlatego miejscu temu nadano nazwę Sukkot.",
      "Jakub przybył szczęśliwie do miasta Sychem w ziemi Kanaan po swoim powrocie z Paddan-Aram i zatrzymał się w pobliżu miasta.",
      "Potem nabył trochę ziemi od synów Hemora, ojca Sychema, za sto kesitów i rozbił na niej swój namiot.",
      "Zbudował też na niej ołtarz i wzywał Boga, Boga Izraela."
    ],
    [
      "Wyszła Dyna, córka Lii, którą [Lia] urodziła Jakubowi, aby zobaczyć córki tej ziemi.",
      "Wówczas ujrzał ją Sychem, syn Hemora Hiwwity, księcia tej ziemi, porwał ją, położył się z nią i dokonał gwałtu.",
      "I przylgnęła dusza jego do Dyny, córki Jakuba, i rozmiłowawszy się w dziewczęciu, mówił czule do tegoż dziewczęcia.",
      "Potem rzekł Sychem do Hemora, ojca swojego: „Weźmij mi to dziewczę za żoną”.",
      "Jakub dowiedział się o zgwałceniu swej córki Dyny. Jego synowie przebywali na polu z trzodą, toteż milczał Jakub aż do ich powrotu.",
      "Wówczas przyszedł do Jakuba Hemor, ojciec Sychema, aby z nim porozmawiać.",
      "Synowie Jakuba wrócili z pola, i słysząc o tym, zasmucili się i rozgniewali bardzo, że tę nikczemność uczynił [Sychem] wobec Izraela, leżąc z córką Jakuba, jak się nie postępuje.",
      "Wówczas Hemor rzekł do nich: „Sychem, syn mój, przylgnął swą duszą ku siostrze waszej. Dajcie mu ją za żonę.",
      "I spowinowaćcie się z nami: córki wasze będziecie wydawać za nas, a pojmijcie sobie nasze córki.",
      "I będziecie mieszkać z nami, a ziemia ta będzie należała do was; pozostańcie tu, poruszajcie się swobodnie i osiadajcie na niej”.",
      "Rzekł też Sychem do ojca jej i braci: „Obym mógł znaleźć łaskę w oczach waszych! Dam wam, czego zażądacie.",
      "Nałóżcie wysokość wiana i upominku, a dam wam, cokolwiek zechcecie, dajcie mi [tylko] to dziewczę za żonę”.",
      "Synowie Jakuba odpowiedzieli podstępnie Sychemowi i Hemorowi, ojcu jego, dlatego że zgwałcił ich siostrę Dynę.",
      "Rzekli im: „Nie możemy spełnić tej prośby i nie możemy dać siostry naszej mężowi nieobrzezanemu, bo to obelżywa rzecz u nas.",
      "Tylko pod tym warunkiem zgodzimy się, jeśli chcecie być do nas podobni, i obrzezany zostanie wśród was każdy mężczyzna.",
      "Wówczas będziemy dawać wam córki nasze, a pojmiemy córki wasze; będziemy mieszkać z wami i będziemy jednym ludem.",
      "A jeśli nie usłuchacie nas, byście się obrzezali, zabierzemy córkę naszą i odejdziemy”.",
      "I spodobała się mowa ich Hemorowi i Sychemowi, synowi Hemora.",
      "Nie odkładał tedy młodzieniec wypełnienia tego warunku, bo rozmiłował się w córce Jakuba i był bardzo szanowany w całym domu ojca swego.",
      "Wówczas przyszedł Hemor i Sychem, syn jego, do bramy swego miasta, i rzekli do mężów miasta swego:",
      "„Ludzie ci miłują pokój, niechże więc mieszkają w tej ziemi i niech wędrują po niej, gdyż ziemia nasza jest dość przestronna dla nich; córki ich pojmiemy sobie za żony, a córki nasze wydamy za nich.",
      "Ale tylko pod tym warunkiem zgadzają się ci ludzie mieszkać z nami, byśmy byli jednym ludem, że zostanie obrzezany wśród nas każdy mężczyzna, podobnie jak i oni są obrzezani.",
      "Trzoda ich, majętność ich i wszystko bydło czyż nie [będzie] nasze? Na to tylko [zgódźmy się], a będą mieszkać z nami”.",
      "I usłuchali Hemora i Sychema, syna jego, wszyscy wychodzący z bramy miasta swego, i obrzezali się wszyscy mężczyźni wychodzący z bramy miasta swego.",
      "I stało się dnia trzeciego, gdy cierpieli [największy] ból, wzięli dwaj synowie Jakuba, Symeon i Lewi, bracia Dyny, każdy miecz swój i weszli śmiało do miasta, i zamordowali wszystkich mężczyzn.",
      "Również Hemora i Sychema, syna jego, zabili ostrzem miecza, a wziąwszy Dynę, odeszli.",
      "[Inni] synowie Jakuba przyszli do pobitych i ograbili miasto, dlatego że zgwałcono siostrę ich.",
      "Owce ich, woły i osły ich oraz wszystko, co było w mieście i na polu, zabrali.",
      "I cały ich majątek oraz dzieci ich i żony wzięli [do niewoli] i doszczętnie ograbili domy.",
      "Wówczas rzekł Jakub do Symeona i Lewiego: „Zasmuciliście mnie i przynieśliście mi wstyd wobec mieszkańców tej ziemi: wobec Kananejczyków i Ferezejczyków. Mamy [tylko] niewielką liczbę ludzi, toteż gdy wystąpią przeciwko mnie i uderzą na mnie, zginę ja i ród mój”.",
      "I rzekli: „Czyż jako wszetecznicy mieli nadużywać siostry naszej?”"
    ],
    [
      "Rzekł Bóg do Jakuba: „Wstąp do Betel i tam zamieszkaj. Wznieś tam ołtarz Bogu, który ci się ukazał, gdy uciekałeś przed twoim bratem, Ezawem”.",
      "Rzekł wówczas Jakub do swoich domowników i do wszystkich, którzy byli z nim: „Porzućcie bogi cudze, które macie; oczyśćcie się i zmieńcie szaty.",
      "Pójdziemy bowiem do Betel i tam zbuduję ołtarz Bogu, który mnie wysłuchał w czasie mej niedoli i wspomagał w czasie podróży, gdziekolwiek byłem”.",
      "Oddali więc Jakubowi wszystkie cudze bogi, które posiadali, oraz kolczyki, które nosili w uszach, i Jakub zakopał je pod dębem w pobliżu Sychem.",
      "A gdy wyruszyli w drogę, padł wielki strach na okoliczne miasta, tak że nikt nie ścigał synów Jakuba.",
      "Jakub, przybywszy do Luz w ziemi Kanaan, czyli do Betel, wraz ze wszystkimi ludźmi,",
      "zbudował tam ołtarz i nazwał to miejsce „Bóg z Betel”; tu bowiem ukazał się mu Bóg, kiedy uciekał przed swym bratem.",
      "Wtedy to zmarła Debora, piastunka Rebeki i pochowano ją w pobliżu Betel pod dębem, który dlatego otrzymał nazwę: Dąb Płaczu.",
      "Bóg ukazał się znów Jakubowi po jego powrocie z Paddan-Aram i udzielił mu błogosławieństwa.",
      "I rzekł Bóg do niego: „Imię twe jest Jakub! Odtąd nie będą cię zwać Jakubem, dlatego że będziesz miał imię Izrael”. I tak to otrzymał imię Izrael.",
      "Potem Bóg rzekł do niego: „Ja jestem Bóg Wszechmogący. Bądź płodny i rozmnażaj się. Niechaj powstanie z ciebie wiele narodów i niechaj królowie zrodzą się z ciebie.",
      "Ziemię, którą dałem Abrahamowi i Izaakowi, daję tobie; daję ją również twemu przyszłemu potomstwu”.",
      "Potem Bóg oddalił się od niego z tego miejsca, na którym do niego przemawiał.",
      "A Jakub postawił stelę na tym miejscu, gdzie Bóg do niego mówił. I złożył na nim ofiarę z płynów, wylewając nań oliwę.",
      "Jakub dał więc temu miejscu nazwę Betel, gdzie Bóg przemawiał do niego.",
      "Po wyruszeniu z Betel, gdy mieli jeszcze sporo drogi do miasta Efrata, Rachela zaczęła rodzić. Miała zaś poród bardzo ciężki.",
      "I kiedy urodziła w wielkich bólach, rzekła do niej położna: „Już się nie lękaj, bo oto masz syna!”",
      "Ona umierając, w ostatniej chwili swego życia, nazwała swego syna Ben-oni, lecz ojciec dał mu imię Beniamin.",
      "Rachela umarła i została pochowana na drodze do Efrata, czyli Betlejem.",
      "Jakub ustawił kamień pamiątkowy na jej grobie. Kamień ten stoi na grobie Racheli po dziś dzień.",
      "Izrael wyruszył w drogę i rozbił namioty poza Migdal-Eder.",
      "A gdy przebywał w tej okolicy, zdarzyło się, że Ruben zbliżył się do Bilhy, do żony ojca swego, i obcował z nią; Izrael dowiedział się o tym. Synów Jakuba było dwunastu.",
      "Synowie Lii: pierworodny syn Jakuba Ruben, Symeon, Lewi, Juda, Issachar i Zabulon.",
      "Synowie Racheli: Józef i Beniamin.",
      "Synowie Bilhy, służącej Racheli: Dan i Neftali.",
      "Synowie Zilpy, służącej Lii: Gad i Aser. Są to synowie Jakuba, którzy mu się narodzili w Paddan-Aram.",
      "A potem Jakub przybył do swego ojca Izaaka, do Mamre, do Kirjat-Arba, czyli Hebronu, gdzie [niegdyś] mieszkał Abraham, a potem również Izaak.",
      "Izaak miał wtedy sto osiemdziesiąt lat.",
      "Izaak, będąc już starym i sytym życia, został przyłączony do swego ludu. I pochowali go jego synowie Ezaw i Jakub."
    ],
    [
      "Te są pokolenia Ezawa, czyli Edoma.",
      "Ezaw pojął żony swoje z córek kananejskich: Adę, córkę Elona Hetejczyka, i Oholibamę, córkę Any, syna Sibeona Huryty,",
      "i Basemat, córkę Ismaela, siostrę Nebajota.",
      "I urodziła Ada Ezawowi Elifaza, a Basemat urodziła Raguela.",
      "Oholibama urodziła Jehusa, Jahelama i Korego. Ci są synowie Ezawa, którzy urodzili się jemu w ziemi kananejskiej.",
      "Potem wziął Ezaw żony swoje i swoich synów i córki, i wszystkich ludzi z domu swego, i wszystko, co posiadał, i zwierzęta, i wszystek nabytek, który zdobył w ziemi Kanaan, i poszedł do ziemi Seir od oblicza Jakuba, brata swego.",
      "Mieli bowiem posiadłości dużo i nie mogli z sobą mieszkać, i nie mogła ziemia pomieścić ich razem z powodu ich trzód.",
      "I zamieszkał Ezaw na górze Seir [Ezaw to Edom].",
      "Te są pokolenia Ezawa, ojca Edomitów, na górze Seir.",
      "I te są imiona synów Ezawa: Elifaz, syn Ady, żony Ezawa, Raguel, syn Basemat, żony Ezawa.",
      "I byli synowie Elifaza: Teman, Omar, Sefo, Gatam i Kenaz.",
      "A Temna była konkubiną Elifaza, syna Ezawa, i urodziła Elifazowi Amaleka. Oto synowie Ady, żony Ezawa.",
      "A oto synowie Raguela: Nahat i Zera, Samma i Miza. Ci byli synowie Basemat, żony Ezawa.",
      "A byli ci synowie Oholibamy, córki Any, córki Sibeona, żony Ezawa. Urodziła ona Ezawowi Jehusa, Jahelama i Korego.",
      "Ci są książęta synów Ezawowych; synowie Elifaza, pierworodnego Ezawowego: książę Teman, książę Omar, książę Sefo, książę Kenaz,",
      "książę Kore, książę Gatam, książę Amalek. Oto są książęta Elifaza w ziemi Edom, oto są synowie Ady.",
      "I oto synowie Raguela, syna Ezawa: książę Nahat, książę Zera, książę Samma, książę Miza. Oto są książęta Raguela w ziemi Edom, oto są synowie Basemat, żony Ezawa.",
      "I oto synowie Oholibamy, żony Ezawa: książę Jehus, książę Jahelam, książę Kore. Oto są książęta Oholibamy, córki Any, żony Ezawa.",
      "Ci są synowie Ezawa i ci ich książęta, czyli Edom.",
      "Oto synowie Seira Huryty, mieszkańcy ziemi: Lotan i Sobal, i Sibeon, i Ana,",
      "i Dison, i Ezer, i Disan. Ci są książęta Hurytów, synowie na ziemi Edom.",
      "Byli synowie Lotana: Hori i Haman i siostra Lotana, Temna.",
      "A oto synowie Sobala: Alwan i Manahat, i Ebal, Sefo i Onam.",
      "A oto synowie Sibeona: Aja i Ana. Ten [to jest] Ana, który znalazł wody ciepłe na pustyni, gdy pasł osły Sibeona, ojca swojego.",
      "A oto synowie Any: Dison i Oholibama, córka Any.",
      "A oto synowie Disona: Hamdan i Eseban, i Jetran, i Keran.",
      "Ci są synowie Ezera: Bilean i Zawan, i Akan.",
      "Ci synowie Disana: Hus i Aram.",
      "Oto książęta Hurytów: książę Lotan, książę Sobal, książę Sibeon, książę Ana,",
      "książę Dison, książę Ezer, książę Disan, książęta Hurytów, książęta w swojej ziemi Seir.",
      "A oto królowie, którzy królowali w ziemi Edom, przed panowaniem króla nad synami Izraela.",
      "Królował w Edomie Bela, syn Beora, a imię miasta jego Denaba.",
      "Umarł Bela, i królował na jego miejsce Jobab, syn Zery z Bosry.",
      "I umarł Jobab, i królował na jego miejsce Husam z ziemi Temańczyków.",
      "Umarł Husam, i królował na jego miejsce Adad, syn Bedada, [który] pokonał Madianitów na polu Moab, a imię miasta jego Awit.",
      "I umarł Adad, i królował na jego miejsce Samla z Masreki.",
      "Umarł Samla, i królował na jego miejsce Saul znad rzeki Rehobot.",
      "Umarł Saul, i królował na jego miejsce Balanan, syn Akbora.",
      "I umarł Balanan, syn Akbora, i królował na jego miejsce Adar, a imię miasta jego Fau i imię żony jego Meetabel, córka Matredy, [syna] Mezaaba.",
      "A oto imiona książąt Ezawa według ich pokoleń, według ich miejsc i według ich imion: książę Tamna, książę Alwa, książę Jetet,",
      "książę Oholibama, książę Ela, książę Finon,",
      "książę Kenaz, książę Teman, książę Mibsar,",
      "książę Magdiel, książę Hiram. Oto książęta z mieszkających w ziemi ich własności. Ten Ezaw jest ojcem Edomitów."
    ],
    [
      "Jakub zaś mieszkał w krainie wędrówek swego ojca, w kraju Kanaan.",
      "Oto historia Jakuba. Józef będąc młodzieńcem osiemnastoletnim pasał trzodę ze swymi braćmi, a synami Bilhy i Zilpy, które były żonami jego ojca. I doniósł Józef ojcu swemu o złej opinii, jaką posiadali.",
      "Izrael miłował bardziej Józefa niż innych swych synów, bo mu się urodził w jego starości, i dlatego sprawił mu tunikę z rękawami.",
      "A jego bracia widząc, że ich ojciec miłuje go więcej niż innych swych synów, znienawidzili go tak dalece, że nie mogli nawet rozmawiać z nim spokojnie.",
      "Józef miał sen i opowiadał go braciom swoim, a oni znienawidzili go jeszcze bardziej.",
      "Powiedział do nich: „Słuchajcie, jaki miałem sen:",
      "oto gdyśmy byli zajęci wiązaniem snopów na polu, podniósł się mój snop i powstał. A wówczas odwróciły się snopy wasze i składały hołd snopowi mojemu”.",
      "I rzekli doń bracia jego: „Czyż będziesz królował nad nami i rządził nami?” ? znienawidzili go jeszcze bardziej z powodu tych jego snów.",
      "Miał jeszcze inny sen i opowiedział także o nim braciom swoim. „Śniło mi się jeszcze, że słońce, księżyc, jedenaście gwiazd hołd mi składało”.",
      "Gdy opowiedział o tym ojcu swemu i braciom swoim, zganił go ojciec, mówiąc: „Cóż to za sen, który miałeś? Czyż to ja, matka twoja i bracia twoi przyjdziemy do ciebie i upadniemy na ziemię w hołdzie dla ciebie?”",
      "Gdy bracia płonęli ku niemu zazdrością, to ojciec zachowywał w pamięci jego opowiadanie.",
      "Jego bracia poszli paść trzodę swego ojca do Sychem.",
      "Izrael rzekł do Józefa: „Wiesz, że bracia twoi pasą trzodę w Sychem. Chodźże, gdyż chcę cię posłać do nich”. A on odrzekł: „Jestem gotów”.",
      "I powiedział: „Idź, proszę cię, zobacz, jak się powodzi braciom twoim i jak się chowa trzoda i przynieś mi o tym wiadomość”.",
      "A gdy błąkał się na polu, spotkawszy go jakiś człowiek, zapytał: „Kogo szukasz?”",
      "Odpowiedział mu: „Szukam braci moich! Powiedz mi, proszę cię, gdzie oni pasą”.",
      "I odpowiedział ten człowiek: „Oni odeszli stąd, gdyż ich słyszałem, jak mówili: „Pójdziemy do Dotain”. Poszedł Józef za braćmi i znalazł ich w Dotain.",
      "I ujrzeli go z daleka, i zanim się zbliżył do nich, postanowili go zabić.",
      "Mówili zaś jeden do drugiego: „Oto nadchodzi marzyciel.",
      "Zabijmy go i wrzućmy do studni, a powiemy, że dzikie zwierzę pożarło go, i ujrzymy, że bez znaczenia są jego sny”.",
      "Słysząc to Ruben, usiłował wyratować go z ich rąk, mówiąc: „Nie pozbawiajmy go życia”.",
      "Następnie powiedział do nich Ruben: „Nie rozlewajcie krwi, ale wrzućcie go do tej studni, która jest na pustyni, a nie podnoście na niego swej ręki. [Mówił zaś dlatego], aby wyratować go z ich ręki i oddać go ojcu.",
      "Zaledwie zbliżył się Józef do swoich braci, ściągnęli z Józefa tunikę z rękawami, którą miał na sobie.",
      "Potem rzuciwszy się na niego, wrzucili go do studni. Studnia zaś była pusta i nie było w niej wody.",
      "Potem usiedli, aby spożyć posiłek. Podniósłszy zaś swe oczy, ujrzeli karawanę Ismaelitów, nadchodzącą z Galaadu. Wielbłądy zaś ich były obładowane wonnościami, balsamem, gumą pachnącą. Jechali oni do Egiptu.",
      "Juda rzekł wówczas do swych braci: „Co za zysk będziemy mieli, jeśli zabijemy brata naszego, a jego krew ukryjemy.",
      "Sprzedajmy go raczej Ismaelitom i nie podnośmy rąk naszych przeciwko niemu, gdyż jest naszym bratem i naszym ciałem”. I usłuchali go bracia jego.",
      "Wtedy nadeszli madianiccy kupcy, a [bracia] wyciągnąwszy Józefa ze studni, sprzedali go Ismaelitom za dwadzieścia srebrników, a ci zawieźli go do Egiptu.",
      "Gdy Ruben przyszedł do studni, nie było już Józefa w studni. Rozdarł przeto szaty swoje.",
      "Wróciwszy zaś do braci swoich, powiedział do nich: „Chłopca już nie ma, a ja dokąd się udam?”",
      "A oni wzięli tunikę Józefa, i zabiwszy koziołka, zanurzyli ją w jego krwi.",
      "Potem kazali posłańcowi zanieść tę tunikę z rękawami swojemu ojcu i powiedzieć mu: „Znaleźliśmy to, zobacz, prosimy cię, czy to jest tunika twego syna, czy też nie”.",
      "Oglądnąwszy ją [Jakub] zawołał: „Ach to jest tunika mojego syna. Pożarł go dziki zwierz, Józef poszarpany na kawałki”.",
      "I rozdarł szaty swoje Jakub i przywdział potem szaty żałobne, opłakując syna swego przez wiele dni.",
      "Na próżno trudzili się wszyscy synowie jego i wszystkie córki pocieszyć go, ale nie mógł się uspokoić, lecz nieustannie powtarzał: „Już niepocieszony pójdę do grobu za moim synem”. Płakał za nim jego ojciec.",
      "A Madianici sprzedali go w Egipcie Putyfarowi, urzędnikowi faraona, pierwszemu kucharzowi."
    ],
    [
      "Zdarzyło się zaś w tym to czasie, że Juda odłączył się od swych braci i udał się do pewnego człowieka z Odollam, który nazywał się Hira.",
      "Tam Juda ujrzał córkę pewnego Kananejczyka, który nazywał się Sua. Pojął ją za żonę i mieszkał z nią.",
      "Poczęła i porodziła syna, i dała mu imię Her.",
      "Poczęła potem znowu i porodziła syna, i dała mu imię Onan.",
      "I znowu porodziła syna, i dała mu imię Sela. Przebywała zaś w Achzib, gdzie go porodziła.",
      "Juda dał Herowi, swemu synowi pierworodnemu, żonę, która miała imię Tamar.",
      "Lecz Her, pierworodny syn Judy, był zły w oczach Jahwe, toteż Jahwe zesłał na niego śmierć.",
      "Wówczas Juda rzekł do Onana: „Mieszkaj z żoną twego brata i spełniaj z nią obowiązek małżeński, oraz daj potomstwo bratu twemu”.",
      "Lecz Onan wiedział, że to potomstwo nie będzie należało do niego, toteż ilekroć obcował z żoną brata swego, wypuszczał na ziemię nasienie, aby nie dać potomstwa bratu swemu.",
      "To zaś, co czynił, było złym w oczach Jahwe, więc zesłał na niego śmierć.",
      "Wówczas Juda rzekł do Tamar, swej synowej: „Pozostań jako wdowa w domu ojca twego, aż syn mój, Sela, urośnie”. Mówił zaś dlatego, iż się lękał, aby nie umarł także i on, jak i jego bracia. I odeszła Tamar, i zamieszkała w domu ojca swego.",
      "Po upływie dłuższego czasu umarła córka Suy, żona Judy. Gdy Juda pocieszył się [po tej stracie], poszedł ze swoim przyjacielem Hirą z Odollam do strzygących jego owce w Tamna.",
      "Doniesiono o tym Tamar, mówiąc jej: „Oto twój teść udaje się do Tamny na strzyżenie owiec”.",
      "Zdjęła ona wówczas swe wdowie szaty i zakryła się zasłoną, a zakrywszy się, usiadła przy wejściu do Enaim, przy drodze do Tamny. Widziała bowiem, że Sela już dorósł, i nie otrzymała go za męża.",
      "Juda, ujrzawszy ją, sądził, że to nierządnica, gdyż zakryła twarz swoją.",
      "Pochylił się do niej na drodze i rzekł: „Pozwól, proszę cię, abym żył z tobą”. Nie wiedział, że to była jego synowa. Ona zaś odpowiedziała mu: „Cóż dasz mi za to, że ci zezwolę, abyś mógł obcować ze mną?”",
      "On jej na to powiedział: „Poślę ci koziołka z mej trzody”. Ona na to rzekła: „Dobrze, ale musisz dać najpierw zastaw do tego czasu, aż mi go [koziołka] przyślesz”.",
      "Na to on powiedział: „Jakiż zastaw mam ci dać?” Ona zaś odpowiedziała: „Pierścień, wstęgę i laskę, która jest w ręku twoim”. Dał jej to, aby mógł obcować z nią. Poczęła wówczas z niego.",
      "Potem wstała i odeszła, a odsłoniwszy twarz swoją, ubrała się w szaty wdowie.",
      "Juda posłał jej koziołka przez przyjaciela z Odolam, aby odebrał zastaw od tej niewiasty, ale nie odnalazł jej.",
      "Pytał się on ludzi okolicznych: „Gdzie jest nierządnica, która siedziała przy drodze do Enaim”. A oni odpowiedzieli mu: „Nie było tam nierządnicy”.",
      "Powrócił wtedy do Judy i rzekł: „Nie znalazłem nierządnicy, a także ludzie okoliczni powiedzieli mi, że nie ma w tamtej okolicy nierządnicy”.",
      "Juda na to powiedział: „Niechże ma mój zastaw. Nie będę przedmiotem jej wzgardy. Posłałem jej koziołka, i nie mogłeś jej odszukać”.",
      "Po trzech miesiącach doniesiono Judzie: „Tamar, twoja synowa, dopuściła się nierządu i przez to zaszła w ciążę”. Na to Juda powiedział: „Wyprowadźcie ją na spalenie”.",
      "Gdy ją zaś prowadzono, posłała do swego teścia wiadomość: „Zaszłam w ciążą od tego człowieka, którego własnością są te przedmioty”. I dodała: „Zbadaj przeto, do kogo należy pierścień, wstęga i laska”.",
      "Kiedy zaś Juda rozpoznał [swoje rzeczy], zawołał: „Sprawiedliwsza jest ona ode mnie, gdyż nie dałem jej Seli, mojemu synowi, za żonę”. Odtąd już nie obcował z nią więcej.",
      "A gdy nadszedł czas porodu, okazało się, że miała bliźnięta w swym łonie.",
      "Gdy zaczęła rodzić, wyciągnęło rękę jedno dziecię, wówczas położna przywiązała nitkę czerwoną do jego ręki mówiąc: „To urodzi się pierwsze”.",
      "Gdy jednak to [dziecię] cofnęło swą rękę, wówczas urodził się jego brat. I rzekła: „Czemu uczyniłeś przejście?”. I dano mu imię Fares.",
      "Gdy po nim urodził się jego brat, na którego ręce była czerwona nitka, dano mu imię Zarach."
    ],
    [
      "Gdy Józef został przywieziony do Egiptu, kupił go Putyfar, urzędnik faraona, pierwszy kucharz, Egipcjanin, od Ismaelitów, którzy go tutaj przywieźli.",
      "Jahwe zaś był z Józefem, toteż sprowadził szczęście na dom swego pana, Egipcjanina.",
      "Widział zaś jego pan, że Jahwe był z nim i Jahwe pomagał mu we wszystkim, cokolwiek by czynił, aby się powiodło.",
      "Znalazł przeto łaskę u niego i był do jego usług, ustanawiając go przełożonym nad całym swym domem, i powierzył mu wszystko, co posiadał.",
      "Odkąd zaś ustanowił go przełożonym nad domem swoim i nad wszystkim, co posiadał, błogosławił Jahwe domowi Egipcjanina z powodu Józefa, a błogosławieństwo Jahwe rozciągało się na to wszystko, co posiadał w domu i na polu.",
      "Oddał w ręce Józefa wszystko, co posiadał, nie zajmując się żadną inną sprawą, jak tylko pokarmem, który się spożywa. Miał zaś Józef piękną postać i piękny wygląd.",
      "Potem zdarzyło się, iż żona pana jego zwróciła swe oczy na Józefa i powiedziała doń: „Połóż się ze mną”.",
      "Lecz on odmówił i powiedział do żony swego pana: „Oto pan mój nie zajmuje się żadną sprawą w swoim domu, ale powierzył mi wszystko, co posiada.",
      "Nie ma nikogo innego w tym domu, kto by był większy ode mnie, gdyż niczego mi nie zabrania, jak tylko ciebie, ponieważ jesteś jego żoną. Jakże bym mógł uczynić tak wielkie zło i zgrzeszyć przeciw Bogu?”",
      "Mimo że w ten sposób mówiła do Józefa dzień po dniu, nie zgodził się, aby się położyć z nią i aby żyć z nią razem.",
      "I zdarzyło się pewnego dnia, że wszedł do domu, aby wykonywać swą pracę, i że nie było żadnej osoby w tym domu.",
      "Pochwyciła go za suknię, mówiąc: „Połóż się ze mną”. Lecz on pozostawił suknię swoją w jej ręku, a sam uciekł i wyszedł z domu.",
      "Gdy zaś ona ujrzała, że pozostawił swą suknię i wyszedł z domu,",
      "zawołała wszystkich domowników i tak im powiedziała: „Patrzcie, oto sprowadzono tu nam Hebrajczyka, aby swawolił ze mną. Przyszedł do mnie, aby się położyć ze mną, ale ja krzyczałam głośno.",
      "Gdy słyszał, że ja podniosłam głos i krzyczałam, zostawił suknię swą przy mnie, a sam uciekł i wyszedł z domu”.",
      "Zatrzymała zaś u siebie szaty Józefa aż do czasu, gdy jej pan wrócił do domu.",
      "Wówczas opowiedziała o tej sprawie w ten sposób: „Niewolnik, Hebrajczyk, którego sprowadziłeś, przyszedł do mnie, aby poswawolić ze mną.",
      "Ale gdy podniosłam swój głos i krzyczałam, pozostawił suknię swoją przy mnie, a sam uciekł”.",
      "Gdy jego pan usłyszał te słowa, jakie powiedziała doń jego żona, mówiąc: „Tak to postąpił ze mną twój niewolnik”, zapłonął wielkim gniewem.",
      "I kazał pan Józefa pochwycić i wrzucić go do więzienia, gdzie przebywali więźniowie króla. Józef znalazł się w więzieniu.",
      "Lecz Jahwe był i tu z Józefem i roztaczał nad nim swą łaskawość, czyniąc go miłym w oczach przełożonego więzienia.",
      "Przełożony więzienia bowiem zlecił Józefowi wszystkich więźniów, którzy byli w więzieniu. Wszystko, co tam wykonywano, wykonywało się z jego rozkazu.",
      "Przełożony więzienia nie wglądał w to, co było w jego rękach, gdyż Jahwe był z nim i Jahwe sprawił, że wszystko, cokolwiek czynił, miało pomyślny skutek."
    ],
    [
      "Potem zdarzyło się, że podczaszy i piekarz króla Egiptu dopuścili się przewiny przeciwko swemu panu, królowi Egiptu.",
      "Faraon rozgniewał się na tych swoich urzędników i na pierwszego podczaszego, i na pierwszego piekarza.",
      "Oddał ich przeto pod nadzór do domu pierwszego kucharza, do więzienia, w którym przebywał jako więzień i Józef.",
      "Pierwszy kucharz polecił Józefowi, aby im usługiwał, gdyż mieli być przez pewien czas pod nadzorem.",
      "Obaj ci [dworzanie] mieli sen, ale każdy z nich miał inny sen tej samej nocy. Inne też znaczenie miał sen podczaszego, a inne — piekarza króla Egiptu, przebywających w więzieniu.",
      "Gdy Józef przyszedł do nich rano i ujrzał, że byli przygnębieni, zapytał urzędników faraona, którzy wraz z nim przebywali w więzieniu:",
      "„Dlaczego tak zasępione są wasze oblicza?”",
      "Odrzekli mu: „Mieliśmy sen, a nie ma tu nikogo, kto by nam go mógł wyjaśnić”. A na to rzekł Józef: „Czyż nie jedynie do Boga należą takie wyjaśnienia? Opowiedzcie mi przeto [wasze sny]”.",
      "Wtedy pierwszy podczaszy opowiedział swój sen Józefowi. „W czasie mojego snu widziałem krzew winny.",
      "A krzew ten miał trzy gałązki, które skoro tylko wypuściły pączki, okryły się kwieciem i [wydały] grona dojrzałych winnych jagód.",
      "I znów miałem w ręku moim puchar faraona, a wziąwszy winne jagody, wyciskałem je do pucharu faraona i podałem puchar faraonowi.",
      "Józef w ten sposób odezwał się: „Takie jest znaczenie twego snu: Trzy gałązki oznaczają trzy dni.",
      "Za trzy dni zaś faraon podniesie twoją głowę i przywróci cię na dawne stanowisko, abyś podawał puchar faraonowi swoją ręką tak, jak dawniej, gdy byłeś jego podczaszym.",
      "Jeśli zaś przypomnisz sobie o mnie, gdy ci się będzie dobrze powodziło i jeśli raczysz zachować dla mnie życzliwość, to wspomnij o mnie faraonowi i dopomóż mi wyjść z tego miejsca.",
      "Skrycie bowiem zabrano mnie z kraju Hebrajczyków, a nie uczyniłem nic takiego, iż należało mnie wtrącić do tego więzienia”.",
      "Widząc zaś pierwszy piekarz, że dał pomyślne wyjaśnienie, powiedział do Józefa: „Także i ja we śnie moim [widziałem] trzy kosze białego chleba na mojej głowie.",
      "A w koszu, który był na samym wierzchu, znajdowało się wszelkiego rodzaju pieczywo, przygotowane przez piekarza dla faraona, a ptactwo wyjadało je z kosza, który był na mojej głowie”.",
      "W odpowiedzi rzekł Józef: „Takie jest jego znaczenie: Trzy kosze oznaczają trzy dni.",
      "Za trzy dni zaś faraon podniesie głowę twoją do góry i powiesi cię na drzewie, a ptaki będą pożerać twe ciało”.",
      "Po trzech dniach obchodzono dzień narodzin faraona. Urządził on ucztę dla całego dworu i podniósł głowę swego pierwszego podczaszego i głowę swego pierwszego piekarza pośrodku swych dworzan.",
      "Potem przywrócił pierwszemu swemu podczaszemu jego dawne stanowisko, aby podawał puchar do ręki faraona;",
      "natomiast pierwszego piekarza kazał powiesić, jak to zapowiedział Józef.",
      "Jednakże pierwszy podczaszy nie wspomniał o Józefie, bo zapomniał o nim."
    ],
    [
      "Po upływie dwóch lat zdarzyło się, że faraon miał sen. Oto stał nad Nilem.",
      "I oto z Nilu wyszło siedem pięknych i tłustych krów i wypasały się w sitowiu.",
      "I oto znów wyszło siedem innych krów z Nilu, brzydkich i chudych, i zatrzymały się obok tamtych krów nad brzegiem Nilu.",
      "I pożarły krowy brzydkie i chude siedem krów pięknych i tłustych. Wtedy przebudził się faraon.",
      "I zasnął i miał drugi sen. Oto siedem kłosów wyszło z jednego źdźbła, pełnych i zdrowych.",
      "I oto potem wyrosło siedem kłosów pustych i spalonych przez wschodni wiatr.",
      "I połknęły te puste kłosy siedem kłosów zdrowych i pełnych. I przebudził się faraon i oto [poznał], że to był sen.",
      "I było jego serce zaniepokojone rano, dlatego wezwał przez posłańców wszystkich wróżbiarzy egipskich i wszystkich mędrców i opowiedział im faraon swoje sny, a nie było nikogo, kto by mógł je wytłumaczyć faraonowi.",
      "Wtedy pierwszy podczaszy powiedział faraonowi: „Muszę dzisiaj wyznać moje przekroczenia.",
      "Faraon rozgniewał się na swoje sługi i oddał mnie i pierwszego piekarza pod nadzór do domu pierwszego kucharza.",
      "Oto w tej samej nocy mieliśmy sen, ja i on, obaj mieliśmy sen, który zawierał dla każdego inne znaczenie.",
      "A był tam z nami młody Hebrajczyk, niewolnik pierwszego kucharza, i opowiedzieliśmy mu [nasze sny], i dał nam obydwom wytłumaczenie naszych snów, jakie mieliśmy.",
      "Jakie nam dał tłumaczenie, tak się też stało: mnie przywrócono na dawne stanowisko, a jego powieszono”.",
      "Faraon przez posłańca wezwał do siebie Józefa. Wypuszczono go natychmiast z więzienia, ogolono i zmieniono jego szaty. Potem udał się do faraona.",
      "Faraon powiedział do Józefa: „Miałem sen i nie ma nikogo, kto by mi mógł dać jego wytłumaczenie. Ale słyszałem, jak mówiono o tobie, że skoro tylko usłyszysz sen, to zaraz umiesz dać jego wytłumaczenie”.",
      "Józef odpowiedział na to faraonowi: „Nie ja, ale Bóg da odpowiedź, która będzie zbawienną dla ciebie, faraonie”.",
      "Tak zaś opowiedział faraon Józefowi: „Oto we śnie moim stałem nad brzegiem Nilu.",
      "I oto z Nilu wyszło siedem krów tłustych i pięknych i wypasały się w sitowiu.",
      "A siedem innych krów wyszło za nimi, i były nędzne, bardzo brzydkie i chude, jakich nie widziałem w całym kraju egipskim.",
      "I pożarły krowy chude i brzydkie siedem pierwszych krów tłustych.",
      "A chociaż weszły do ich brzucha, to nie można było poznać, że weszły do ich brzucha, gdyż wygląd ich był taki sam, jak poprzednio. Wtedy się przebudziłem.",
      "I znów ujrzałem we śnie, że siedem kłosów wyrosło z jednego źdźbła i były pełne i zdrowe.",
      "Oto po nich wyrosło siedem kłosów zeschniętych, pustych i spalonych przez wiatr wschodni.",
      "I połknęły puste kłosy siedem kłosów pełnych. Opowiedziałem o tym wróżbiarzom, ale nikt nie zdołał dać mi wytłumaczenia”.",
      "Józef rzekł do faraona: „Sen faraona jest jednym [snem]. Oznajmił przez nie Bóg faraonowi, co uczyni.",
      "Siedem tłustych krów to siedem lat, a siedem kłosów pełnych to też siedem łat. Jest to bowiem jeden i ten sam sen.",
      "Siedem krów brzydkich i chudych, które wyszły po tamtych, są siedmioma latami, a siedem kłosów pustych i spalonych przez wiatr wschodni to też siedem lat głodu.",
      "Oto słowo, które oznajmiłem faraonowi: To, co Bóg uczyni, ukazał faraonowi.",
      "Oto przyjdzie siedem lat wielkiego urodzaju w całym kraju egipskim.",
      "Po nich zaś nadejdzie siedem lat głodu i zapomni się zupełnie o urodzaju w kraju egipskim, gdyż głód będzie niszczył kraj.",
      "Nie będzie się już wiedziało o urodzajach w kraju z powodu głodu, który nadejdzie, gdyż będzie on bardzo dotkliwy.",
      "Ponieważ zaś sen powtórzył się faraonowi dwa razy, to [znaczy], że Bóg już to postanowił i wnet to Bóg wykona.",
      "Teraz przeto winien sobie faraon upatrzyć męża zdolnego i mądrego i postawić go nad krajem egipskim.",
      "Winien też faraon ustanowić przełożonych nad tym krajem, którzy będą pobierać piątą część zbiorów kraju egipskiego podczas siedmiu lat urodzaju.",
      "I nagromadzą wszelaką żywność podczas tych lat urodzajnych, które przyjdą, i na zlecenie faraona pozbierają zboże w miastach dla ich wyżywienia, i będą go strzec.",
      "W ten sposób winna być przechowana żywność dla kraju na siedem lat głodu, które przyjdą na Egipt, aby kraj nie wyginął z głodu”.",
      "I spodobały się te słowa faraonowi i wszystkim jego dworzanom.",
      "Faraon w ten sposób powiedział do swych dworzan: „Czyż znajdzie się mąż taki jak ten, który by miał w sobie ducha Bożego?”",
      "Potem powiedział faraon do Józefa: „Ponieważ Bóg pouczył cię o tym wszystkim, dlatego nie ma mądrzejszego i roztropniejszego od ciebie.",
      "Ty będziesz przeto [przełożonym] nad domem moim, a na mój rozkaz złoży ci hołd cały mój lud. Przewyższę cię jedynie ja sam przez mój tron”.",
      "I powiedział jeszcze faraon do Józefa: „Ustanawiam cię przełożonym nad całą ziemią egipską”.",
      "Wtedy zdjął faraon pierścień ze swej ręki i włożył go na rękę Józefa, i kazał go przybrać w bisiory i włożyć na jego szyję łańcuch złoty.",
      "I kazał mu zasiąść na najlepszy rydwan, jaki miał po swoim [rydwanie], i polecił wołać przed nim: „Abrek”. W ten sposób został [Józef] ustanowiony przełożonym nad całą ziemią egipską.",
      "Potem powiedział faraon do Józefa: „Ja jestem faraonem, ale bez twego pozwolenia nikt nie podniesie ani ręki, ani nogi w całej tej ziemi egipskiej”.",
      "Faraon nadał też Józefowi imię Safenat-Paneach. I dał mu za żonę Asenat, córkę Potifera, kapłana z On. Wtedy to Józef zaczął objeżdżać całą ziemię egipską.",
      "Józef miał trzydzieści lat, gdy stanął przed faraonem, królem Egiptu. Wyszedłszy Józef od faraona zwiedził całą ziemią egipską.",
      "Podczas siedmiu lat pomyślnych ziemia obrodziła obficie.",
      "Gromadził przeto żywność przez siedem lat pomyślnych, jakie miała ziemia egipska, i składał żywność w miastach, gromadząc w każdym mieście żywność z pól okolicznych.",
      "Józef nagromadził tyle zboża, ile jest piasku w morzu, aż przestano je zliczać, gdyż było bez liczby.",
      "Przed nadejściem lat głodu urodziło się Józefowi dwóch synów, których mu porodziła Asenat, córka Potifera, kapłana z On.",
      "Józef nadał starszemu imię Manasses: „Gdyż Bóg pozwolił mi zapomnieć o moim nieszczęściu i o wszystkim w domu ojca mojego”.",
      "Synowi zaś młodszemu dał imię Efraim: „Bóg uczynił mnie płodnym w kraju mego utrapienia”.",
      "Gdy zaś skończyło się siedem lat urodzaju w ziemi egipskiej,",
      "wówczas nadeszło siedem lat głodu, jak to zapowiedział Józef. I był głód na całej ziemi, ale w całej ziemi egipskiej był chleb.",
      "Gdy potem w całej ziemi egipskiej nastał głód, wówczas wołał lud do faraona o chleb, a faraon mówił do całego Egiptu: „Idźcie do Józefa, a co wam powie, to czyńcie”.",
      "Głód ogarnął całą ziemię, i otwarł Józef wszystkie spichrze, sprzedając zboże Egipcjanom, w miarę jak głód wzrastał w ziemi egipskiej.",
      "Przychodzili ludzie z całej ziemi do Egiptu, aby kupować zboże od Józefa, gdyż wzmagał się głód na całej ziemi."
    ],
    [
      "Gdy Jakub dowiedział się, że jest zboże w Egipcie, powiedział do synów swoich: „Czego wypatrujecie?”",
      "Potem powiedział: „Słyszałem, że jest zboże w Egipcie. Jedźcież tam i zakupcie zboża dla nas, abyśmy żyli, a nie pomarli”.",
      "I pojechało dziesięciu braci Józefa po zakup zboża w Egipcie.",
      "Nie posłał zaś Jakub Beniamina, brata Józefa, z innymi jego braćmi, gdyż myślał sobie: „Może mu się przydarzyć jakieś nieszczęście”.",
      "Przybyli tedy synowie Izraela po zakup zboża razem z innymi, gdyż głód srożył się w ziemi kananejskiej.",
      "Józef rządził krajem [egipskim] i sprzedawał zboże wszystkim mieszkańcom tego kraju. Gdy także przybyli bracia Józefa, padli przed nim twarzą na ziemię.",
      "Józef, zobaczywszy braci swoich, poznał ich, ale sam nie dał się im poznać. Zapytał ich surowo: „Skąd przybywacie?” Oni odpowiedzieli: „Z ziemi kananejskiej po zakup zboża”.",
      "Tak tedy Józef poznał swych braci, choć oni go nie poznali.",
      "Wtedy Józef przypomniał sobie sny, jakie miał o nich, i rzekł do nich: „Jesteście szpiegami. Przybyliście po to, aby wypatrzyć tajemnice kraju”.",
      "Odpowiedzieli mu: „Nie, panie, twoi słudzy przybyli po zakup żywności.",
      "Wszyscy jesteśmy synami tego samego męża i jesteśmy uczciwymi ludźmi. Twoi słudzy nie są szpiegami”.",
      "On tedy im rzekł: „Nie. Przyszliście wypatrzyć tajemnice naszego kraju”.",
      "Na to rzekli: „Twoi słudzy byli dwunastoma braćmi. Byliśmy synami jednego męża z Kanaanu, najmłodszy pozostał przy ojcu, a jednego już nie ma”.",
      "Józef znów rzekł: „A jednak jest tak, jak wam powiedziałem, jesteście szpiegami.",
      "Oto próba, jakiej się was podda. Na życie faraona! Nie wyjedziecie stąd, aż przyjedzie tu wasz brat najmłodszy.",
      "Wyślijcie przeto jednego z was, aby przywiózł brata waszego, a was wtrącę do więzienia. W ten sposób wyjaśni się, czy zawierały prawdę wasze słowa. A jeśli nie, to na życie faraona [przysięgam], jesteście szpiegami”.",
      "Następnie kazał ich zamknąć na trzy dni do więzienia.",
      "Po trzech dniach w ten znów sposób powiedział Józef do nich: „Uczyńcie to, a pozostaniecie przy życiu. Boję się Boga.",
      "Jeśli jesteście uczciwi, to jeden z was pozostanie w więzieniu, a wy zabierzcie zboże, aby zapobiec głodowi waszych rodzin.",
      "Potem przywiedźcie do mnie najmłodszego brata, aby się okazało, że zawierały prawdę wasze słowa. Nie umrzecie, jeśli to uczynicie”.",
      "Wtedy zaczęli mówić jeden do drugiego: „Zaiste, wyrządziliśmy krzywdę naszemu bratu, gdyż patrząc na jego utrapienie, gdy wołał o litość, nie wysłuchaliśmy go”.",
      "Wtedy Ruben tak się odezwał: „Czyż nie mówiłem wam, aby nie popełniać tej zbrodni przeciw temu młodzieńcowi? Lecz nie chcieliście mnie słuchać. Teraz domaga się zapłaty jego krew”.",
      "Nie wiedzieli zaś oni, że Józef ich rozumiał, gdyż [dotąd] rozmawiali przez tłumacza.",
      "[Józef] oddalił się od nich i wypłakał się, później zaś, powróciwszy do nich, rozmawiał z nimi. A wziąwszy Symeona spośród nich, kazał go związać na ich oczach.",
      "Następnie Józef rozkazał, aby napełniono zbożem ich wory, aby włożono do wora każdego z nich pieniądze i aby dano im na drogę żywność. I wykonano ten rozkaz.",
      "A oni włożyli zboże na swe osły i odjechali stamtąd.",
      "Gdy jeden z nich otworzył w gospodzie swój wór, ażeby dać pożywienie swojemu osłu, ujrzał pieniądze swe na wierzchu wora [ze zbożem].",
      "Powiedział wtedy do braci swoich: „Zwrócono mi moje pieniądze. Oto znajdują się one w moim worze ze zbożem”. Wówczas przestało im bić serce, gdyż tak się przerazili. Mówili zaś do siebie: „Oto, co nam uczynił Bóg”.",
      "Po powrocie do swego ojca Jakuba, do ziemi Kanaan, opowiedzieli wszystko, co się im przydarzyło, mówiąc mu:",
      "„Człowiek, który jest rządcą tego kraju, przemawiał do nas surowo i wziął nas za szpiegów kraju.",
      "Powiedzieliśmy mu: Jesteśmy uczciwi i nie jesteśmy szpiegami.",
      "Było nas dwunastu braci, synów naszego ojca, jednego nie ma, a najmłodszy jest obecnie przy ojcu w ziemi Kanaan.",
      "Wtedy odpowiedział nam człowiek, który jest rządcą tego kraju: „Przez to poznam, że jesteście uczciwi: Zostawcie jednego brata waszego u mnie, a sami jedźcie, zabierając z sobą zboże potrzebne do ochrony przed głodem rodzin waszych.",
      "Przyprowadźcie zaś do mnie najmłodszego brata, abym poznał, że nie jesteście szpiegami, ale uczciwymi ludźmi. Wtedy uwolnią waszego brata i wrócicie do waszej ziemi”.",
      "Gdy zaczęli opróżniać swe wory, każdy znalazł w worze swoim sakiewkę z pieniędzmi. Gdy zaś ujrzeli oni i ich ojciec swoje sakiewki, przerazili się bardzo.",
      "Powiedział do nich wtedy Jakub, ich ojciec: „Pozbawiacie mię dzieci. Józefa już nie ma, nie ma też i Symeona, a teraz pragniecie zabrać Beniamina. Tak to spadają na mnie wszystkie te sprawy”.",
      "Ruben powiedział wtedy do swego ojca: „Możesz kazać zabić obu moich synów, jeśli nie przywiozę go tobie. Oddaj go w moje ręce, a ja go wrócę tobie”.",
      "Odpowiedział [Jakub]: „Nie może pojechać syn mój z wami, ponieważ brat jego nie żyje i on sam pozostał przy życiu. Gdyby jego spotkało nieszczęście w czasie podróży, na którą się wybieracie, to sprawicie, że ja, starzec, wstąpię w smutku do grobu”."
    ],
    [
      "W ziemi [kananejskiej] panował ciężki głód.",
      "A gdy wyczerpały się zapasy zboża, które przywieźli z Egiptu, rzekł do nich ich ojciec: „Jedźcie jeszcze raz i zakupcie trochę żywności”.",
      "Wtedy tak odezwał się Juda: „Ten mąż oświadczył nam surowo i uroczyście: „Nie będziecie mogli oglądać mojego oblicza bez waszego brata”.",
      "Jeśli jesteś gotów wysłać naszego brata z nami, to pojedziemy, aby zakupić żywności.",
      "Jeśli zaś nie jesteś gotów wysłać, to nie możemy jechać, ponieważ ten mąż powiedział do nas: „Nie będziecie mogli oglądać mojego oblicza bez waszego brata”.",
      "Na to powiedział Izrael: „Czemu postąpiliście tak źle, mówiąc temu mężowi, że macie brata”.",
      "Powiedzieli mu: „Sam ten mąż dopytywał się dokładnie o nas, o rodziny nasze, pytając: „Czy żyje jeszcze ojciec wasz? Czy macie brata?” Dawaliśmy zaś odpowiedzi na jego pytania. Bo czyż mogliśmy przypuszczać, że powie: „Przywiedźcie z sobą brata waszego”.",
      "Potem powtórnie rzekł Juda do swego ojca Izraela: „Poślij ze mną młodzieńca tego, a zaraz pojedziemy, abyśmy uratowali życie i nie pomarli my, ty oraz nasze dzieci.",
      "Ja ręczę za niego. Ode mnie możesz domagać się odpowiedzialności. Jeśli nie przywiózłbym go do ciebie z powrotem i nie stawił go przed twoim obliczem, to gotów jestem być obwiniony przez całe moje życie.",
      "Jeślibyśmy nie zwlekali, to już wrócilibyśmy tu dwa razy”.",
      "Wówczas powiedział do nich ich ojciec Izrael: „Jeśli się tak sprawa przedstawia, uczyńcie w ten sposób: Zabierzcie do worów waszych najcenniejsze płody tej ziemi. Zanieście w darze temu człowiekowi trochę wonnej żywicy, trochę miodu, balsamu, gumy pachnącej, owoców i migdałów.",
      "Weźcie z sobą podwójną sumę pieniędzy, zabierając z sobą także i te pieniądze, jakie włożono na wierzch do worów waszych; być może, była to pomyłka.",
      "Zabierzcie też waszego brata i wyjeżdżajcie zaraz do tego męża.",
      "Bóg wszechmogący niechaj dopomoże wam znaleźć łaskawość u tego męża, aby wam pozwolił powrócić z bratem waszym i Beniaminem, a ja pozostanę zupełnie pozbawiony dzieci”.",
      "Wzięli tedy mężowie dary i podwójną sumę pieniędzy, oraz Beniamina i śpiesznie pojechali do Egiptu, i stanęli przed obliczem Józefa.",
      "Gdy Józef zobaczył, że Beniamin był z nimi, powiedział do przełożonego nad swoim domem: „Wprowadź tych mężów do mojego domu, każ zabić jakąś zwierzynę i przygotować ją, gdyż ci mężowie spożyją ze mną posiłek w południe”.",
      "Uczynił ten mąż, jak mu zlecił Józef i wprowadził [przybyłych] mężów do domu Józefa.",
      "Przerazili się wielce ci mężowie, gdy ich wprowadzono do domu Józefa i mówili [do siebie]: „Zapewne z powodu pieniędzy, jakie włożono do naszych worów poprzednim razem, teraz nas prowadzą. Rzucą się na nas i napadną na nas, aby wziąć nas do niewoli razem z naszym dobytkiem”.",
      "A zbliżywszy się do męża, który był przełożonym [w domu] Józefa, rzekli doń przy wejściu do domu:",
      "„Łaskawy panie! Myśmy tu już raz byli po zakup żywności.",
      "Gdyśmy przybyli do gospody i otwarli nasze wory, każdy z nas znalazł pieniądze na wierzchu naszego wora. A były to nasze pieniądze, dobrze odważone, i przynieśliśmy je z powrotem z sobą.",
      "I przynieśliśmy również z sobą i inne pieniądze, aby zakupić pożywienia. My nie wiemy, kto nam pieniądze włożył do naszych worów”.",
      "On zaś rzekł: „Bądźcie spokojni, nie lękajcie się, to Bóg wasz, Bóg ojca waszego dał wam skarb do worów waszych. Wasze pieniądze wróciły do mnie”. Potem kazał przywieść do nich Symeona.",
      "Wprowadził zaś ten mąż [przybyłych] mężów do domu Józefa i dał im wody, aby obmyli nogi swoje, następnie dał też paszę dla ich osłów.",
      "Oni zaś przygotowali podarki, oczekując przybycia Józefa w południe, gdyż dowiedzieli się, że mieli razem z nim spożyć posiłek.",
      "Gdy Józef wrócił do domu, złożyli mu swe podarki, jakie mieli w swych rękach, i upadli przed nim na ziemię.",
      "On pytał o zdrowie, a potem rzekł: „Czy zdrowy jest wasz stary ojciec, o którym wspominaliście mi? Czy jeszcze żyje?”",
      "Oni odrzekli: „Twój sługa, nasz ojciec, cieszy się dobrym zdrowiem i dotąd żyje”. Potem poklękali i rzucili się [na ziemię].",
      "Podniósł swe oczy [Józef] i ujrzał Beniamina, swego brata, syna swej matki. I powiedział: „Czy to brat wasz najmłodszy, o którym wspominaliście mi?” Potem powiedział: „Oby Bóg otaczał cię swoją łaską, mój synu”.",
      "Przerwał nagle rozmowę Józef, gdyż się wzruszyło serce jego na widok brata. Zaczynając zaś łzy ronić, poszedł do swego pokoju i tam się wypłakał.",
      "Potem obmył twarz swoją i wrócił. A opanowując się, powiedział: „Podajcie posiłek”.",
      "I podano dla niego osobno, a osobno dla nich, również osobno dla Egipcjan, którzy jedli z nim. Egipcjanie bowiem nie mogą jeść razem z Hebrajczykami, albowiem byłoby to wstrętem dla Egipcjan.",
      "Usiedli zaś naprzeciw niego pierworodny na podstawie prawa pierworodztwa, najmłodszy na podstawie znów swej młodości, a patrząc jeden na drugiego, zdumieli się ci mężowie.",
      "Potem kazał im zanieść dania, które były przed nim. Danie dla Beniamina było pięć razy większe od dań innych [jego braci]. Ucztowali wtedy i pili z nim."
    ],
    [
      "Później [Józef] dał rozkaz przełożonemu domu swego: „Napełnij wory tych mężów żywnością, ile jej tylko zdołają zabrać, i włóż każdemu na wierzch jego wora pieniądze.",
      "Mój zaś puchar, srebrny puchar, włóż na wierzch wora najmłodszego [z tych mężów] razem z pieniędzmi za zboże”. I uczynił według poleceń Józefa.",
      "Jak tylko zaświtał poranek, odesłano tych mężów z osłami.",
      "Po ich wyjściu z miasta, gdy nie odjechali jeszcze daleko, rzekł Józef do przełożonego swego domu: „Wstań, biegnij za tymi mężami, a gdy ich dobiegniesz, powiedz” im: „Dlaczego oddajecie mi złem za dobro.",
      "Dlaczego skradliście mi srebrny puchar, z którego mój pan pije i dokonuje wróżby. Czyniąc to, postąpiliście niegodziwie”.",
      "On ich dobiegł i powiedział im te słowa.",
      "Oni mu odrzekli: „Dlaczego pan mówi w ten sposób. Dalekie to jest od nas, sług twoich, byśmy mieli dokonać takiego czynu.",
      "Wszak pieniądze, które znaleźliśmy w naszych worach, przywieźliśmy do ciebie z ziemi Kanaan. Jakżeż przeto moglibyśmy się dopuścić kradzieży złota albo srebra z domu swego pana.",
      "Ten przeto z twoich sług, u którego odnajdzie się ta rzecz, poniesie śmierć, a my staniemy się niewolnikami pana”.",
      "I odpowiedział: „Dobrze, stanie się według waszych słów. Jedynie ten, u którego znajdzie się [puchar], stanie się moim niewolnikiem, wy zaś wszyscy nie poniesiecie kary”.",
      "Wszyscy śpiesznie zdjęli na ziemię swe wory i otworzyli je.",
      "On zaś przeszukiwał [wory], zaczynając od najstarszego z nich, a kończąc na najmłodszym. I znalazł wreszcie puchar w worze Beniamina.",
      "Wówczas rozdarli swe szaty, a objuczywszy swe osły, wrócili do miasta.",
      "Juda i jego bracia weszli do domu Józefa. Ten tu jeszcze przebywał. I padli wszyscy przed nim na twarz.",
      "I powiedział do nich Józef: „Coście uczynili, czy nie wiecie, że taki człowiek jak ja zna się na wróżbie?”",
      "Wówczas Juda powiedział: „Cóż powiemy, mój panie? Cóż powiemy, aby się usprawiedliwić. To Bóg dopatrzył się winy u sług twoich. I oto będziemy wszyscy niewolnikami naszego pana. My i ten, u którego znaleziono puchar”.",
      "Lecz ten rzekł: „Dalekie jest to ode mnie, abym miał tak postąpić. Jedynie ten, u którego znaleziono puchar, będzie moim niewolnikiem. Wy zaś wszyscy wracajcie w pokoju do waszego ojca”.",
      "Wówczas Juda zbliżył się do niego: „Pozwól, panie, że sługa twój powie słowo do uszu mojego pana. I niech się nie zapala gniew twój przeciw słudze twemu, aczkolwiek jesteś naprawdę jako faraon.",
      "Postawił mój pan pytania sługom twoim: „Czy macie ojca lub brata”.",
      "Powiedzieliśmy panu: „Mamy ojca staruszka i najmłodszego brata, który urodził się w jego starości. Brat zaś jego umarł, toteż pozostał on sam jeden po tej samej matce i dlatego jest ulubieńcem swojego ojca”.",
      "Ponadto rzekłeś do swych sług: „Przyprowadźcie go do mnie, abym go ujrzał”.",
      "Odpowiedzieliśmy panu mojemu, iż nie może chłopiec opuścić ojca swojego, gdyż jeśliby opuścił swojego ojca, ten umarłby niechybnie.",
      "Wtedy to powiedziałeś do swych sług: „Jeśli nie przyjedzie z wami wasz najmłodszy brat, nie ujrzycie więcej mojego oblicza”.",
      "Gdyśmy powrócili do sługi twojego, naszego ojca, i gdyśmy mu powiedzieli słowa pana mojego,",
      "wówczas nam ojciec powiedział: „Wracajcie i zakupcie trochę żywności”.",
      "Wtedy powiedzieliśmy mu: „Nie możemy jechać. Jeśli będzie z nami nasz najmłodszy brat, to pojedziemy. Nie będziemy mogli oglądać twarzy tego człowieka, jeśli nie będzie z nami najmłodszego brata”.",
      "Wówczas rzekł do nas sługa twój, nasz ojciec: „Wy wiecie, że moja żona zrodziła dwóch synów.",
      "Jeden odszedł ode mnie, i myślę, że został poszarpany na kawałki, i aż dotąd nie widziałem go.",
      "Jeśli weźmiecie mi i tego, i spotka go nieszczęście, spowodujecie, że ja, starzec, zejdę ze smutkiem do grobu”.",
      "Jeślibym teraz powrócił do twojego sługi, naszego ojca, a nie byłoby wśród nas młodzieńca, z którego duszą jest złączona jego dusza,",
      "i nie widziałby go z nami, umrze niechybnie. Twoi zaś słudzy spowodują, że starzec, sługa twój, zejdzie ze smutkiem do grobu.",
      "Ponieważ ja, sługa twój, poręczyłem za tego młodzieńca u mojego ojca, mówiąc: Jeśli nie przywiozę go do ciebie z powrotem, to będę winny na zawsze wobec mojego ojca.",
      "Dlatego teraz, ja, twój sługa, chcę być niewolnikiem mojego pana, aby młodzieniec mógł wrócić ze swoimi braćmi.",
      "Jakże bowiem mógłbym przybyć do mojego ojca, gdyby młodzieńca nie było ze mną. Czyż mógłbym patrzeć na nieszczęście, jakie spotkało mojego ojca?”"
    ],
    [
      "Wtedy Józef, nie mogąc się opanować wobec stojących około niego, zawołał: „Wyjdźcie stąd wszyscy!” A gdy już nie było nikogo, Józef dał się poznać swym braciom.",
      "Później wybuchnął tak głośnym płaczem, że słyszeli go nawet nie tylko Egipcjanie, ale i domownicy faraona.",
      "Józef rzekł do braci: „Ja jestem Józef. Czy żyje jeszcze ojciec mój?” A bracia jego nie mogli dać mu odpowiedzi, gdyż się przerazili jego widokiem.",
      "Józef rzekł do swych braci: „Zbliżcie się do mnie”. A gdy się przybliżyli, rzekł: „Ja jestem Józef, brat wasz, któregoście sprzedali Egipcjanom.",
      "Teraz jednak nie smućcie się. Niech zniknie gniew w oczach waszych, że sprzedaliście mię tutaj. Dla zachowania was przy życiu posłał mnie Bóg przed wami.",
      "Oto już dwa lata trwa głód na ziemi, a jeszcze przez pięć lat nie będzie orki i żniwa.",
      "Przeto Bóg mię wysłał przed wami, gdyż chciał was uczynić tą resztą, która by się zachowała przy życiu na ziemi dla wielkiego wybawienia.",
      "Przeto nie wy, ale Bóg wysłał mię tutaj, abym się stał ojcem faraona, rządcą całego jego domu i kraju egipskiego.",
      "Spiesznie wracajcie do mojego ojca i powiedzcie mu: „Bóg ustanowił mię rządcą całego kraju. Bezzwłocznie przyjeżdżaj do mnie.",
      "Zamieszkasz w ziemi Gessen, w pobliżu mnie, ty sam, twoje dzieci, wnuki, twoje trzody, twoje bydło oraz wszystko, co posiadasz.",
      "Tam cię będę żywił [bo jeszcze pięć lat będzie trwał głód], abyś nie zubożał ani ty, ani twój dom, ani żadna rzecz, która przynależy do ciebie”.",
      "Oto oczy wasze i oczy brata mojego Beniamina widzą, że to usta moje przemawiają do was.",
      "Opowiedzcie też ojcu mojemu o wszelkiej chwale, jakiej zażywam w Egipcie, i o wszystkim, coście widzieli, i spiesznie przywiedźcie ojca mojego tutaj”.",
      "I rzucił się na szyję brata swego Beniamina, i płakał Beniamin także na szyi jego.",
      "Później całował wszystkich swych braci i płakał z nimi. Potem zaś bracia jego rozmawiali z nim.",
      "Wieść rozeszła się po domu faraona i mówiono: „Bracia Józefa przyjechali”. I sprawiła ona radość faraonowi i jego sługom.",
      "Faraon rzekł do Józefa: „Powiedz braciom twoim: „Uczyńcie tak: Objuczcie zwierzęta wasze i jedźcie do ziemi Kanaan.",
      "I zabierzcie ojca waszego i rodziny wasze, i przyjeżdżajcie do mnie, a dam wam dobrą ziemię w Egipcie, i będziecie się żywić płodami tej ziemi”.",
      "A ty daj im takie zlecenie: „Uczyńcie tak: Weźcie sobie z egipskiego kraju wozy dla dzieci waszych i dla żon waszych. Zabierzcie ojca waszego i przybywajcie.",
      "Oczy zaś wasze niech nie żałują sprzętów, gdyż wszystko, co jest najlepsze w egipskim kraju, będzie należało do was”.",
      "I uczynili tak synowie. Izraela. Józef dał im wozy według zlecenia faraona i dał im też żywność na drogę.",
      "Ponadto każdemu z nich dał odświętne ubranie, a Beniaminowi dał trzysta sykli srebrnych i pięć odświętnych ubrań.",
      "Dla ojca swego posłał dziesięć osłów objuczonych najlepszymi płodami Egiptu i dziesięć oślic objuczonych zbożem, chlebem i żywnością na drogę dla ojca.",
      "A odsyłając braci swych rzekł do nich: „Nie lękajcie się niczego podczas drogi”.",
      "I wyjechali z Egiptu i przybyli do ziemi Kanaan do ojca Jakuba.",
      "I oznajmili mu: „Józef żyje i rządzi całym krajem egipskim”. Serce jego pozostawało nieczułe, gdyż im nie chciał wierzyć.",
      "Gdy mu jednak powtórzyli wszystkie słowa Józefa, jakie do nich wypowiedział, i gdy mu pokazali wozy, jakie Józef przysłał dla przewiezienia go, ożył powoli Jakub, ich ojciec.",
      "Izrael rzekł: „Dosyć! Mój syn Józef żyje! Pójdą i zobaczę go, zanim umrę!”"
    ],
    [
      "Izrael wyruszył z tym wszystkim, co posiadał, i przybył do Beerseby, gdzie złożył ofiary Bogu swojego ojca Izaaka.",
      "W nocnym widzeniu przemówił Bóg do Izraela, wołając: „Jakubie, Jakubie!” A on rzekł: „Oto jestem”.",
      "I znów rzekł do niego: „Jestem Bogiem twojego ojca, nie bój się jechać do Egiptu, gdyż tam uczynię cię wielkim ludem.",
      "Zstąpię bowiem do Egiptu z tobą i wyprowadzę cię stamtąd, a Józef położy rękę swoją na twoje oczy”.",
      "Potem opuścił Jakub Beersebę, a synowie Izraela powieźli Jakuba, ojca swojego, z dziećmi swoimi i żonami swoimi, na wozach przysłanych przez faraona dla ich przewiezienia.",
      "Zabrali z sobą bydło swoje i wszelkie swoje mienie, jakie nabyli w ziemi Kanaan. Tak wybrali się do Egiptu Jakub i cała jego rodzina z nim.",
      "Jego synowie i synowie jego synów, jego córki i córki jego córek, i całe potomstwo jego wybrało się z nim do Egiptu.",
      "A takie są imiona synów Izraela, którzy przybyli do Egiptu, a mianowicie Jakuba i jego synów: Ruben, najstarszy syn Jakuba.",
      "Synowie Rubena: Henoch, Pallu, Hesron, Karmi.",
      "Synowie Symeona: Jemuel, Jamin, Ohad, Jakin, Sokar, Saul, syn Kananejki.",
      "Synowie Lewiego: Gerson, Kehat, Merari.",
      "Synowie Judy: Her, Onan, Sela, Fares i Zarach. Her i Onan umarli w ziemi Kanaan. Synami Faresa byli: Hesron i Hamul.",
      "Synowie Issachara: Tola, Puwa, Job, Szimron.",
      "Synowie Zabulona: Sered, Elon i Jahlel.",
      "Oto synowie Lii, których urodziła Jakubowi w Paddan-Aram wraz z Dyną, córką jego. Wszystkich jego synów i jego córek było trzydzieści trzy osoby.",
      "Synowie Gada: Sifion, Haggi, Suni, Esebon, Eri, Arodi i Areli.",
      "Synowie Asera: Imna, Iswa, Iswi, Beria i Serach, ich siostra. Synowie Berii: Heber i Malkiel.",
      "Tacy są synowie Zilpy, którą podarował Laban Lii, swej córce. Zrodziła ona Jakubowi szesnaście osób.",
      "Synowie Racheli, żony Jakuba: Józef i Beniamin.",
      "I urodzili się Józefowi synowie w kraju egipskim, synowie, których zrodziła mu Asenat, córka Potifera, kapłana z On: Manasses i Efraim.",
      "Synowie Beniamina: Bela, Bekier, Asbel, Gera, Naaman, Echi, Rosz, Muppim, Huppim i Ared.",
      "To są synowie Racheli, których urodziła Jakubowi: wszystkich osób czternaście.",
      "Synowie Dana: Husim.",
      "Synowie Neftalego: Jahseel, Guni, Jeser, Salem.",
      "Tacy są synowie Bilhy, którą podarował Laban Racheli, swej córce. Zrodziła ona Jakubowi siedem osób.",
      "Wszystkich osób, które przybyły do Egiptu z Jakubem i były jego potomstwem, nie licząc żon synów Jakuba, było sześćdziesięciu sześciu mężczyzn.",
      "A synów Józefa, którzy mu się urodzili w Egipcie, było dwóch. Wszystkich tedy osób z rodziny przybyłych do Egiptu było siedemdziesiąt osób.",
      "A Judę posłał [Jakub] przed sobą do Józefa, aby mu wskazał [drogę] do Gessen. A potem przybyli do ziemi Gessen.",
      "A Józef zaprzągł swój rydwan i wyjechał na powitanie swojego ojca Izraela w Gessen. A gdy mu się ukazał, rzucił się na szyję jego i płakał długo na jego szyi.",
      "Izrael rzekł do Józefa: „Teraz mogę już umrzeć, gdyż widziałem cię, że żyjesz”.",
      "Józef rzekł do braci swoich i do domu swojego ojca: „Pójdę, doniosę faraonowi i powiem mu: „Moi bracia i rodzina mojego ojca, która mieszkała w Kanaanie, przybyli do mnie.",
      "A ludzie ci są pasterzami trzód i hodowcami bydła, i przywiedli z sobą swoją trzodę i swoje bydło”.",
      "Gdy was wezwie faraon i zapyta: „Jakie jest wasze zajęcie?” powiecie: „Twoi słudzy byli hodowcami bydła od młodości aż dotąd. Takimi my jesteśmy, i takimi byli ojcowie nasi”.",
      "A [powiecie tak], abyście mogli mieszkać w ziemi Gessen, gdyż obrzydzeniem dla Egipcjan są wszyscy pasterze trzód”."
    ],
    [
      "Józef, przyszedłszy powiadomić faraona, powiedział: „Ojciec mój i bracia moi z trzodami swoimi, bydłem swoim oraz z tym, co posiadają, przybyli z ziemi Kanaan i są w ziemi Gessen”.",
      "Później wybrał pięciu spośród braci swoich i przedstawił ich faraonowi.",
      "Faraon rzekł do braci: „Jakie wasze zatrudnienie?” Oni zaś rzekli faraonowi: „Twoi słudzy są pasterzami trzody. Tym my jesteśmy, czym byli i nasi ojcowie”.",
      "I powiedzieli jeszcze faraonowi: „Przybyliśmy na pobyt w tym kraju, gdyż nie ma [u nas] paszy dla trzody sług twoich, bo jest ciężki głód w ziemi Kanaan. A teraz chcieliby słudzy twoi zamieszkać w Gessen”.",
      "Faraon rzekł do Józefa: „Ojciec twój i bracia twoi przybyli do ciebie.",
      "Kraj Egiptu masz do dyspozycji i w najlepszej części [kraju] osadź ojca twego i braci twoich. Niech zamieszkają w ziemi Gessen, a jeśli wiesz, że są między nimi ludzie dzielni, to ich ustanów nadzorcami trzody mojej”.",
      "I sprowadził Józef Jakuba, ojca swego, i przedstawił go faraonowi. Jakub błogosławił faraona.",
      "Faraon rzekł Jakubowi: „Ile lat liczy twoje życie?”",
      "A Jakub odpowiedział faraonowi: „Czas mojego pielgrzymowania wynosi sto trzydzieści lat. Krótkie i smutne były lata mojego życia i nie osiągnęły jeszcze lat życia ojców moich i długości ich pielgrzymowania”.",
      "Później Jakub błogosławił faraonowi i odszedł sprzed oblicza faraona.",
      "Józef osiedlił przeto ojca swojego i braci swoich, dając im na własność ziemię Ramzes, najlepszą część w kraju egipskim, jak to polecił uczynić faraon.",
      "Józef zaopatrywał ojca swojego i braci swoich oraz cały dom ojca swojego w chleb stosownie do liczby dzieci.",
      "Nie było chleba na całej ziemi i głód był dotkliwy. I kraj egipski, i cała ziemia Kanaan były dotknięte głodem.",
      "Wówczas to Józef pozbierał za sprzedane zboże wszelkie pieniądze, jakie były w kraju egipskim i w ziemi kananejskiej i złożył je w skarbcu faraona.",
      "Gdy zaś zabrakło pieniędzy w kraju egipskim i w ziemi kananejskiej, wówczas przychodzili wszyscy Egipcjanie i mówili: „Daj nam chleba, dlaczego mamy ginąć przed tobą z braku pieniędzy”.",
      "Odpowiedział Józef: „Oddajcie mi swoje trzody, a ja dam wam w zamian chleb, choć nie macie pieniędzy”.",
      "I przyprowadzili swoje trzody do Józefa, a Józef dawał im chleb w zamian za konie, trzodę, bydło i osły.",
      "Po skończeniu zaś tego roku przychodzili do niego i roku następnego i mówili: „Nie jest tajne naszemu panu, że wyczerpały się nasze pieniądze, a bydło [przeszło] do naszego pana. Mamy jeszcze dla ciebie samych siebie i ziemię naszą.",
      "Dlaczego mamy ginąć przed tobą my i nasze ziemie. Kup tedy nas i nasze ziemie za chleb i będziemy zarówno my, jak i nasze ziemie niewolnikami faraona. Daj nam zboża, abyśmy mogli zachować się przy życiu i nie umrzeć i aby ziemia nie zamieniła się w pustynię”.",
      "Tak to Józef nabył wszystką ziemię egipską dla faraona, gdyż Egipcjanie sprzedawali swe pola, ponieważ głód zmusił ich do tego. Cała tedy ziemia [egipska] przeszła na własność faraona.",
      "A lud przeniósł on do miast z jednego do drugiego krańca.",
      "Jedynie ziemi przynależnej do kapłanów nie nabył [Józef], gdyż faraon dał przywilej kapłanom, żeby się żywili na podstawie tego przywileju, jaki otrzymali od faraona. Toteż nie sprzedali swoich posiadłości.",
      "Józef mówił do ludu: „Oto nabyłem was dzisiaj i waszą ziemią dla faraona. Oto jest zboże na zasiew. Zasiejcie je w ziemię.",
      "Gdy nadejdzie czas żniwa, dajcie piątą część faraonowi, a cztery części będą dla was na obsianie pola, na pożywienie dla was oraz tych, którzy są w domach waszych, oraz na pożywienie waszych dzieci”.",
      "I odrzekli mu: „Ocaliłeś nasze życie, gdyż znaleźliśmy łaskę w oczach naszego pana. Zostaniemy [chętnie] niewolnikami faraona”.",
      "A Józef ustanowił prawo, które trwa aż po obecny dzień w kraju egipskim, że [daje się] faraonowi piątą część. Jedynie bowiem ziemia kapłańska nie jest własnością faraona.",
      "A Izrael mieszkał w kraju egipskim, w ziemi Gessen. I wzięli ją w posiadanie, rozmnożyli się i stali się bardzo liczni.",
      "Jakub żył siedemnaście lat w kraju egipskim, a długość życia Jakuba wynosiła sto czterdzieści siedem lat.",
      "A Izrael był bliski śmierci, wezwał swego syna Józefa i powiedział do niego: „Jeśli znalazłem łaskę w oczach twoich, połóż rękę swoją pod biodro moje i oświadcz mi życzliwość i wierność, że mnie nie pochowasz w Egipcie.",
      "Lecz jeśli zasnę z moimi ojcami, przeniesiesz mnie do Kanaanu i pochowasz mnie w ich grobie”. I rzekł [Józef]: „Uczynię według słowa twego”.",
      "A [Izrael] rzekł: „Przysięgnij mi!” I przysiągł mu, a Izrael rzucił się twarzą na wezgłowie swego łoża."
    ],
    [
      "Potem zdarzyło się, że doniesiono Józefowi: „Oto ojciec twój jest chory”. I przywiódł z sobą dwóch synów, Manassesa i Efraima.",
      "Oznajmiono Jakubowi i powiedziano mu: „Oto syn twój przybył do ciebie”. Izrael zebrawszy swe siły usiadł na łożu.",
      "Jakub powiedział do Józefa: „Bóg Wszechmocny ukazał mi się w Luz, w ziemi Kanaan i pobłogosławił mi,",
      "i powiedział do mnie: „Oto ja cię uczynię płodnym i rozmnożę, i uczynię cię licznym narodem, i dam ten kraj potomstwu twemu na wiekuistą własność”.",
      "A teraz obaj twoi synowie, zrodzeni w Egipcie przed moim tu przyjściem, moimi będą. Tak Efraim i Manasses, jak i Ruben czy Symeon, moimi będą.",
      "Te zaś dzieci, które ci się urodziły po nich, będą twoimi i zwać się będą imionami swych braci w ich dziedzictwie.",
      "Co do mnie, gdy wracałem z Paddan, Rachela umarła w ziemi Kanaan przy drodze do Efraty. I tam złożyłem ją przy drodze do Efraty, tj. w Betlejem”.",
      "Izrael ujrzał znów synów Józefa i powiedział: „Co to za jedni?”",
      "A Józef rzekł ojcu: „To są moi synowie, których dał mi tu Bóg”. Wówczas powiedział [Jakub]: „Przybliż ich do mnie, proszą cię, abym im mógł pobłogosławić”.",
      "A oczy Izraela osłabiły sie z powodu starości tak bardzo, iż nie mógł już dobrze widzieć. Józef tedy zbliżył ich do niego, a on ich ucałował i uściskał.",
      "Izrael rzekł potem do Józefa: „Nie sądziłem, abym cię miał jeszcze widzieć, a oto teraz Bóg pozwala mi oglądać także twoje potomstwo”.",
      "Wówczas Józef odsunął ich spomiędzy jego kolan i upadli twarzą swoją na ziemię.",
      "Później Józef wziął obu: Efraima po swej prawicy, czyli po lewicy Izraela, a Manassesa po swej lewicy, czyli po prawicy Izraela, zbliżając ich do niego.",
      "Izrael wyciągnął swą rękę prawą i umieścił ją na głowie Efraima, który był młodszym, i umieścił swą lewą rękę na głowie Manassesa, krzyżując swoje ręce, choć Manasses był starszy.",
      "Potem pobłogosławił ich, mówiąc: „Boże, przed którym chodzili nasi ojcowie Abraham i Izaak, Boże, któryś był moim pasterzem od urodzenia aż po dzień obecny,",
      "Aniele, któryś mnie uchronił od wszelkiego złego, pobłogosław tych młodzieńców. Niech będą nazwani moim imieniem jako i imieniem moich ojców Abrahama i Izaaka, i oby się stali licznymi i rozmnożyli się pośrodku tego kraju”.",
      "Józef widząc, że ojciec jego położył swą prawą rękę na głowie Efraima, co się mu nie podobało, wziął tedy rękę ojca swego, aby ją podnieść z głowy Efraima na głowę Manassesa.",
      "Józef rzekł do swego ojca: „Nie tak, mój ojcze, gdyż ten jest pierworodny, połóż przeto swą prawą rękę na jego głowie”.",
      "Jednakże ojciec sprzeciwił się temu, mówiąc: „Ja wiem, mój synu, ja wiem dobrze, on także stanie się pokoleniem i stanie się potężny, ale brat jego młodszy stanie się potężniejszym od niego, a potomstwo jego stanie się pokoleniem jeszcze liczniejszym”.",
      "A błogosławiąc ich wówczas, mówił: „Przez was Izrael będzie się błogosławił: „Oby Bóg uczynił ci jako Efraimowi i jako Manassesowi”. Tak to postawił Efraima przed Manassesem.",
      "Później Izrael rzekł do Józefa: „Oto ja już wnet umrę. Bóg będzie z wami i On wam dopomoże powrócić do kraju waszych ojców.",
      "Tobie zaś dam [wówczas] więcej niż braciom twoim, okolicę górzystą, którą zabiorę z ręki Amorejczyka mieczem moim i łukiem moim”."
    ],
    [
      "Jakub, wezwawszy swych synów, powiedział: „Zbliżcie się, a opowiem wam, co się wam przydarzy w ostatnich czasach.",
      "Zbierzcie się i słuchajcie, synowie Jakuba, posłuchajcie Izraela, ojca waszego!",
      "Ruben, tyś moim pierworodnym, siłą moją i pierwociną mojej mocy, wybijający się godnością i odznaczający siłą.",
      "Kipisz, jak woda, nie wywyższysz się, gdyż wszedłeś do łoża ojca swego, znieważyłeś moje łoże przez swe wejście doń.",
      "Symeon i Lewi są [naprawdę] braćmi, narzędzia przemocy [są] ich bronią.",
      "Dusza moja nie będzie uczestniczyła w ich zebraniach, serce zaś moje nie przyłączy się do ich zgromadzeń, gdyż w gniewie swoim pozabijali ludzi,",
      "Przeklęty jest ich gniew, gdyż jest gwałtowny, i ich szał, gdyż jest okrutny. Rozdzielę ich w Jakubie i rozproszę w Izraelu.",
      "Judo, ciebie wychwalać będą bracia twoi. Ręka twoja na karku twoich nieprzyjaciół, synowie ojca twego kłaniać się będą tobie.",
      "Juda jest szczenięciem lwa! Od łupu, synu mój, odszedłeś. Położył się, odpoczywa jak lew, i jako lwica. Któż go podrażni?",
      "Nie będzie odjęte berło od Judy, ani laska spośród nóg jego, dopóki nie nadejdzie Šîloh, który posłuch mieć będzie pośród narodów.",
      "Przywiąże osiołka do winnej latorośli, a źrebię oślicy do winnej gałązki. Wypierze w winie szaty swoje, a we krwi jagód winnych ubranie swoje.",
      "Oczy twoje czarniejsze są od wina, a zęby twoje bielsze od mleka.",
      "Zabulon zamieszka nad brzegami morza, i rozłoży się nad przystaniami okrętów, a granica jego aż do Sydonu.",
      "Issachar to osioł kościsty, który wylęga sie pomiędzy zagrodami.",
      "I ujrzał, że odpoczynek jest miły, a ziemia przyjemna, wyciągnął barki swe do dźwigania, i poddał się ciężarowi robotnika.",
      "Dan będzie bronił praw swego ludu, jak żadne inne pokolenie Izraela.",
      "Niech będzie Dan wężem na drodze, żmiją na ścieżce, co kąsa stopy konia, że pada jeździec z niego na plecy.",
      "Ufam w twoją pomoc, o Jahwe!",
      "Gada będą napadać najeźdźcy, ale on napadnie na ich piętę.",
      "Od Asera [pójdą] tłuste pokarmy, i dostawy przysmaków królewskich.",
      "Neftali jest łanią na wolności, rodzącą piękne jelonki.",
      "Józef jest gałązką urodzajną, gałązką urodzajną nad źródłami, gałęzie jego przechylają się poza mur.",
      "Walczą z nim strzelcy i prześladują go łucznicy,",
      "lecz ich łuk został złamany przez mocarza, a mięśnie ich ramion nadwyrężone przez ręce mocarza Jakuba, przez imię Skały Izraela.",
      "Dzięki Bogu ojca twego, który ci też pomoże, dzięki Bogu Wszechmocnemu, który ci pobłogosławi: błogosławieństwami niebios z góry, błogosławieństwami głębin morskich, błogosławieństwami piersi i żywota,",
      "błogosławieństwami kłosów i kwiatów, błogosławieństwami gór odwiecznych. Urodzaje pagórków wiecznych, niech one zstąpią na głowę Józefa, i na czoło księcia braci swoich.",
      "Beniamin, wilk drapieżny, rano pożarł łup, wieczorem rozdziela łup”.",
      "To są wszystkie dwanaście pokoleń Izraela. Oto, co powiedział im ojciec ich, gdy ich błogosławił, a błogosławił ich każdego oddzielnym błogosławieństwem.",
      "Później dał im zlecenie, mówiąc: „Chciałbym być przyłączony do moich przodków, pochowajcie mnie przeto przy ojcach moich, w grocie na polu Efrona Hetejczyka,",
      "w grocie znajdującej się na polu Makpela, naprzeciw Mamre, w ziemi Kanaan, na polu, które kupił Abraham od Efrona Hetejczyka na rodzinny grób.",
      "Tam pochowano Abrahama i Sarę, żonę jego, tam pochowano Izaaka i Rebekę, żonę jego, tam też pochowałem i Lię.",
      "Kupno pola i groty, która się tam znajduje, zostało dokonane u synów Heta”.",
      "Gdy Jakub skończył dawać synom zlecenia, złożył swe nogi na łożu i skonał, i został dołączon do ojców."
    ],
    [
      "Józef padł na oblicze swego ojca i płakał nad nim, i całował go.",
      "Potem Józef polecił swym sługom i lekarzom namaścić ojca wonnościami, i namaścili lekarze Izraela.",
      "Po upływie czterdziestu dni, gdyż tyle dni trwało namaszczenie, opłakiwali go Egipcjanie przez dni siedemdziesiąt.",
      "Gdy przeminęły dni żałoby po nim, rzekł Józef w ten sposób do domowników faraona: „Jeśli znalazłem łaskę w waszych oczach, to powiedzcie tak do uszu faraona:",
      "„Ojciec mój powiedział w ten sposób, zaprzysięgając mnie: oto umieram, pochowaj mnie w grobie moim, który wykopałem w ziemi Kanaan”. Chciałbym tedy pojechać [do Kanaanu] i pochować mojego ojca. Po wykonaniu tego zaraz powrócę”.",
      "Faraon rzekł: „Jedź i pochowaj swego ojca, jak cię zaprzysiągł”.",
      "I pojechał Józef pochować swojego ojca, i pojechali z nim wszyscy słudzy faraona, starsi domu jego i wszyscy starsi ziemi egipskiej.",
      "Cały dom Józefa, bracia jego i dom ojca jego. Pozostały w ziemi Gessen jedynie dzieci, trzody i bydło.",
      "Pojechali z nim i jeźdźcy i rydwany, toteż był liczny kondukt pogrzebowy.",
      "I przybyli do Goren Atad, który się znajduje po drugiej stronie Jordanu. Tutaj urządzili wielką i uroczystą lamentację, a [Józef] obchodził potem przez siedem dni żałobę po swoim ojcu.",
      "Mieszkający w tej okolicy Kananejczycy widzieli tę uroczystość żałobną w Goren Atad i mówili: „Uroczystość żałobna u Egipcjan”. Przeto nazwano miejscowość tę Abel Misraim, a znajduje się ona po drugiej stronie Jordanu.",
      "A uczynili z nim synowie tak, jak im rzekł.",
      "Ponieśli go synowie jego do Kanaanu i pochowali w grocie Makpela, którą kupił Abraham wraz z polem od Efrona Hetejczyka na grób rodzinny, naprzeciw Mamre.",
      "Po złożeniu swego ojca do grobu powrócił Józef do Egiptu ze swoimi braćmi i ze wszystkimi, którzy pojechali z nim na pogrzeb swego ojca.",
      "Bracia Józefa widząc, że umarł ich ojciec, rzekli: „Na pewno Józef z nieprzyjaźnią odniesie się do nas i zechce postąpić z nami tak, jak my jemu uczyniliśmy”.",
      "I posłali do Józefa ze słowami: „Twój ojciec przed śmiercią dał nam takie zlecenie:",
      "„Powiedzcie Józefowi: Daruj swoim braciom zbrodnię i grzech, jakich się dopuścili przeciw tobie”. Teraz przeto daruj występek nam, którzy czcimy Boga ojca twego”. A Józef rozpłakał się [gdy zwrócono się] doń z takimi słowami.",
      "Jego bracia rzucili się przed nim i powiedzieli: „Oto jesteśmy twoimi niewolnikami”.",
      "Lecz Józef im rzekł: „Nie lękajcie się! Czyż ja jestem na miejscu Boga?",
      "Wyście zamierzali zło przeciwko mnie, a Bóg postanowił uczynić z tego dobro, aby dokonać tego, co się zdarzyło w tym dniu: zachować przy życiu liczny lud.",
      "Nie obawiajcie się, ja będę żywił was i wasze dzieci”. Potem ich pocieszał i rozmawiał z nimi serdecznie.",
      "Józef mieszkał w Egipcie razem z rodziną swego ojca. Józef żył sto dziesięć lat.",
      "Widział zaś Józef u Efraima dzieci trzeciego pokolenia, dzieci Makira, syna Manassesa, [które] zrodziły się na kolanach Józefa.",
      "Potem rzekł Józef braciom swoim: „Umieram, ale nawiedzi was Bóg i wyprowadzi was z tego kraju do ziemi, którą obiecał pod przysięgą Abrahamowi, Izaakowi i Jakubowi”.",
      "Józef zobowiązał wówczas braci pod przysięgą: „Gdy Bóg was nawiedzi, to zabierzcie stąd moje kości”.",
      "Józef umarł mając sto dziesięć lat, i namaszczono go wonnościami, i złożono go do trumny w Egipcie."
    ]
  ],
  [
    [
      "Oto imiona synów Izraela, którzy razem z Jakubem przybyli do Egiptu. Każdy zaś przyszedł z swoją rodziną:",
      "Ruben, Symeon, Lewi, Juda;",
      "Issachar, Zabulon i Beniamin;",
      "Dan, Neftali, Gad i Aser.",
      "Było zaś wszystkich potomków Jakuba siedemdziesiąt osób, Józef zaś już był w Egipcie.",
      "[Po jakimś czasie] umarł Józef i wszyscy bracia jego, i całe to pokolenie.",
      "A synowie Izraela rozradzali się, pomnażali się, potężnieli i umacniali się coraz bardziej, tak że napełnił się nimi cały kraj.",
      "Lecz rządy w Egipcie objął nowy władca, który nie znał Józefa.",
      "I rzekł do swego narodu: „Oto lud synów Izraela liczniejszy jest i potężniejszy od nas.",
      "Wydajmy przeciw niemu zarządzenie, ażeby się przestał rozmnażać. W wypadku bowiem wojny mógłby się połączyć z naszymi wrogami w walce przeciw nam, aby wyjść z tego kraju”.",
      "Ustanowiono nad Izraelem przełożonych robót, aby go uciskali ciężkimi pracami. Budowano wówczas dla faraona miasta na składy: Pitom i Ramzes.",
      "Ale im więcej uciskano Izraela, tym bardziej rozmnażał się i rozrastał, co jeszcze potęgowało nienawiść do synów Izraela.",
      "Egipcjanie nielitościwie zmuszali synów Izraela do ciężkich prac",
      "i czynili im życie nieznośne przez uciążliwą pracę przy glinie i cegle oraz przez różne prace na polu. Do tych wszystkich prac przymuszano ich nielitościwie.",
      "I powiedział król Egiptu do położnych Hebrajczyków, z których jedna nazywała się Sifra, a druga Pua, mówiąc im:",
      "„Jeśli będziecie przy porodach niewiast hebrajskich, to patrzcie na płeć noworodka. Jeśli będzie chłopiec, to winniście go zabić, a jeśli dziewczynka, to zostawcie ją przy życiu”.",
      "Lecz [położne] lękały się Boga i nie wykonały rozkazu króla Egiptu, pozostawiając przy życiu nowo narodzonych chłopców.",
      "I wezwał król Egiptu położne, mówiąc do nich: „Czemu tak czynicie i czemu pozostawiacie chłopców przy życiu?”",
      "One odpowiedziały faraonowi: „Niewiasty Hebrajczyków nie są podobne do niewiast Egipcjan. Zdrowe są one, toteż rodzą wcześniej, zanim zdoła przybyć do nich położna”.",
      "Bóg błogosławił położnym, a lud [izraelski] stawał się coraz liczniejszy i potężniejszy.",
      "Ponieważ położne bały się Boga, również i ich rodziny stawały się liczne.",
      "Faraon wydał wtedy całemu narodowi rozkaz: „Wszystkich nowo narodzonych chłopców Hebrajczyków należy wyrzucić do rzeki, a pozostawić przy życiu dziewczęta”."
    ],
    [
      "Pewien człowiek z pokolenia Lewiego pojął za żonę jedną z niewiast swego pokolenia.",
      "Poczęła owa niewiasta i urodziła syna, a widząc, że jest piękny, ukrywała go przez trzy miesiące.",
      "A nie mogąc ukrywać go dłużej, wzięła kosz z papirusu, powlekła go żywicą i smołą, a włożywszy weń dziecię, umieściła w sitowiu na brzegu rzeki.",
      "Siostra zaś dziecięcia stała z dala, aby widzieć, co się z nim stanie.",
      "I zeszła ku rzece córka faraona, aby się wykąpać, a jej służebne przechadzały się nad brzegiem rzeki. Gdy spostrzegła kosz pośrodku sitowia, posłała służebną, aby go przyniosła.",
      "A otworzywszy [kosz], zobaczyła dzieciątko płaczące. Ulitowała się nad nim mówiąc: „Jest to mały Hebrajczyk”.",
      "Siostra dziecięcia rzekła wtedy do córki faraona: „Chcesz, a pójdę poszukać wśród kobiet Hebrajczyków karmicielki, która by wykarmiła ci to dziecię?”",
      "„Idź” — powiedziała jej córka faraona. Pobiegła wówczas dziewczyna poszukać matki dziecięcia.",
      "Córka faraona tak jej powiedziała: „Weź to dziecię i wykarm je dla mnie, a ja dam tobie za to zapłatę”. Wówczas niewiasta zabrała dziecię i wykarmiła je.",
      "Gdy chłopiec podrósł, zaprowadziła go do córki faraona, i był dla niej jak syn. Dała mu imię Mojżesz, mówiąc: „bo wydobyłam go z wody”.",
      "Pewnego dnia Mojżesz, już dorosły, poszedł odwiedzić swych rodaków i zobaczył, jak ciężko pracują. Ujrzał też Egipcjanina katującego pewnego Hebrajczyka, jego rodaka.",
      "Rozejrzał się więc na wszystkie strony, a widząc, że nie ma nikogo, zabił Egipcjanina i ukrył go w piasku.",
      "I przyszedł znowu nazajutrz, gdy dwaj Hebrajczycy kłócili się z sobą. I rzekł do napastnika: „Czemu bijesz twego rodaka?”",
      "A ten mu odpowiedział: „Któż cię ustanowił naszym przełożonym i rozjemcą? Czy chcesz mię zabić, jak zabiłeś Egipcjanina?” Przeląkł się Mojżesz i pomyślał: „Z całą pewnością sprawa się ujawniła”.",
      "Faraon usłyszał o tej sprawie i usiłował stracić Mojżesza. Uciekł tedy Mojżesz przed faraonem i udał się do kraju Madian, i zatrzymał się tam przy studni.",
      "A kapłan Madianitów miał siedem córek, i przyszły czerpać wodę i napełniły koryto, aby napoić trzodę swego ojca.",
      "Ale nadeszli pasterze i odpędzili je. Mojżesz wtedy powstał, wziął je w obronę i napoił ich trzodę.",
      "A gdy wróciły do Raguela, ojca swego, zapytał je: „Dlaczego wracacie dziś tak wcześnie?”",
      "Odpowiedziały: „Egipcjanin obronił nas przed pasterzami i naczerpał też wody dla nas i dla naszej trzody”.",
      "Rzekł wówczas do córek: „A gdzie on jest, i czemu pozostawiłyście tego człowieka? Zawołajcie go, aby przyszedł pożywić się chlebem”.",
      "Mojżesz zgodził się zamieszkać u tego człowieka, a ten dał mu Seforę, córkę swą, za żonę.",
      "I urodziła mu syna, i dał mu imię Gersom, bo mówił: „Jestem cudzoziemcem w ziemi obcej”.",
      "Po długim czasie umarł król Egiptu. Synowie Izraela narzekali na swoją ciężką pracę i jęczeli, a narzekanie na ciężką pracę dochodziło do Boga.",
      "I wysłuchał Bóg ich wołania, pamiętał bowiem o swoim przymierzu z Abrahamem, Izaakiem i Jakubem.",
      "Spojrzał Bóg na synów Izraela i ulitował się nad nimi."
    ],
    [
      "Gdy Mojżesz pasał owce teścia swego Jetry, kapłana Madianitów, zawiódł pewnego razu owce w głąb pustyni i przyszedł do góry Bożej Horeb.",
      "Wtedy ukazał mu się anioł Jahwe w płomieniu ognia w środku krzewu. I widział, jak krzew płonął ogniem, a nie spłonął od niego.",
      "Rzekł wtedy Mojżesz: „Zbliżę się, aby ujrzeć lepiej to dziwne zjawisko, dlaczego nie spala się krzew”.",
      "Gdy zaś Jahwe ujrzał, że [Mojżesz] się zbliżał, aby [lepiej] mógł ujrzeć, zawołał doń Bóg: „Mojżeszu, Mojżeszu!” On zaś odpowiedział: „Oto jestem”.",
      "Rzekł mu: „Nie zbliżaj się tu. Zdejm sandały z swoich nóg, gdyż miejsce, na którym stoisz, jest ziemią świętą”.",
      "Powiedział jeszcze [Jahwe]: „Jam jest Bogiem ojca twego, Bogiem Abrahama, Bogiem Izaaka i Bogiem Jakuba”. Mojżesz zasłonił oblicze swe, bał się bowiem ujrzeć Boga.",
      "Jahwe mówił: „Dosyć napatrzyłem się udręce ludu mego w Egipcie i nasłuchałem się narzekań jego na ciemięzców, znam tedy dobrze jego uciemiężenie.",
      "Zstąpiłem, aby go wyrwać z jarzma egipskiego i wyprowadzić z tej ziemi do ziemi żyznej i przestronnej, do ziemi, która opływa mlekiem i miodem, na miejsce Kananejczyka, Hetyty, Amoryty, Ferezyjczyka, Chiwity i Jebuzyty.",
      "Teraz oto doszło wołanie synów Izraela do mnie, bo też naocznie przekonałem się o cierpieniach, jakie im zadają Egipcjanie.",
      "Idź przeto teraz, oto wysyłam cię do faraona, i wyprowadź lud mój, Izraela, z Egiptu”.",
      "A Mojżesz odrzekł Bogu: „Kimże jestem, bym miał iść do faraona i wyprowadzić synów Izraela z Egiptu?”",
      "A On [Bóg] powiedział: „Ja będę z tobą. Znakiem zaś dla ciebie, że jesteś powołany, będzie to, że po wyprowadzeniu ludu tego z Egiptu oddasz pokłon Bogu na tej górze”.",
      "Mojżesz zaś rzekł Bogu: „Oto pójdę do synów Izraela i powiem im: Bóg ojców naszych posłał mię do was. Lecz gdy oni mnie zapytają, jakie jest Jego imię, to cóż im mam powiedzieć?”",
      "Odpowiedział Bóg Mojżeszowi: „JESTEM, KTÓRY JESTEM”. I dodał: „Tak powiesz synom Izraela: „Jam jest” posłał mię do was”.",
      "Mówił dalej Bóg do Mojżesza: „Jahwe, Bóg ojców waszych, Bóg Abrahama, Bóg Izaaka i Bóg Jakuba przysłał mnie do was. To jest imię moje na wieki i to jest moje zawołanie na najdalsze pokolenia.",
      "Idź, a gdy zbierzesz starszych Izraela, powiesz im: Objawił mi się Bóg ojców waszych, Bóg Abrahama, Bóg Izaaka i Bóg Jakuba i powiedział: Nawiedziłem was i [ujrzałem], co wam uczyniono w Egipcie.",
      "Postanowiłem tedy wywieść was z ucisku w Egipcie i [zaprowadzić] do ziemi Kananejczyka, Hetyty, Amoryty, Ferezyjczyka, Chiwity i Jebuzyty, czyli do ziemi opływającej mlekiem i miodem.",
      "I usłuchają słów tych. I pójdziesz razem ze starszymi z Izraela do króla Egiptu i powiecie mu: Jahwe, Bóg Hebrajczyków, objawił się nam. Pozwól nam odbyć drogę trzech dni poprzez pustynię, abyśmy złożyli ofiary Bogu naszemu Jahwe.",
      "Ja zaś wiem dobrze, że król Egiptu nie pozwoli wam wyjść inaczej z Egiptu, jak tylko [zmuszony] ręką przemożną.",
      "Wyciągnę przeto rękę moją i uderzę Egipt różnymi cudami, jakich tam dokonam, a wypuści was.",
      "Sprawię też, że Egipcjanie okażą życzliwość ludowi temu, tak iż nie pójdziecie z niczym, gdy będziecie wychodzić.",
      "Każda bowiem niewiasta poprosi od swej sąsiadki i od pani domu swego srebrnych i złotych naczyń oraz szat. Nałożycie to na synów i córki wasze i złupicie Egipcjan”."
    ],
    [
      "Na to powiedział Mojżesz: „A jeśli nie uwierzą i nie usłuchają słów moich i powiedzą, że Jahwe nie ukazał mi się wcale?”",
      "Wówczas Jahwe zapytał go: „Co masz w ręku twoim?” Odpowiedział: „Laskę”.",
      "Wtedy rozkazał: „Rzuć ją na ziemię”. A on rzucił ją na ziemię, i zamieniła się w węża. Mojżesz zaś uciekał przed nim.",
      "Jahwe powiedział wtedy do Mojżesza: „Wyciągnij rękę swą i chwyć go za ogon”. I wyciągnął swą rękę i uchwycił go, i stał się znów laską w ręku jego.",
      "„[Tak uczyń], aby uwierzyli, że ukazał się tobie Jahwe, Bóg ojców ich, Bóg Abrahama, Bóg Izaaka i Bóg Jakuba”. .",
      "Ponownie rzekł doń Jahwe: „Włóż rękę swą w zanadrze twoje!” I włożył rękę w zanadrze swoje, a gdy ją wyjął, była pokryta trądem, „białym jak śnieg.",
      "I rzekł znów: „Włóż swoją rękę w zanadrze!” I włożył ją ponownie w zanadrze, a gdy ją po chwili wyciągnął, była taka jak [reszta] ciała.",
      "„Tak tedy, jeśli nie uwierzą i nie przyjmą świadectwa pierwszego znaku, uwierzą świadectwu drugiego znaku.",
      "A gdyby nawet nie uwierzyli tym dwom znakom i nie zważali na mowę twoją, wówczas zaczerpniesz wody z Nilu i wylejesz na suchą ziemię; a woda zaczerpnięta z Nilu stanie się krwią na ziemi”.",
      "I rzekł Mojżesz do Jahwe: „Wybacz, Panie, ale ja nie jestem wymowny od wczoraj i przedwczoraj, a nawet od czasu, gdy do mnie przemawiasz, Twego sługi. Ociężały usta moje i język mój zesztywniał”.",
      "Jahwe zaś odrzekł: „Kto dał człowiekowi usta? Kto czyni go niemym albo głuchym, widzącym albo ślepym, czyż nie Ja, Jahwe?",
      "Przeto idź, a Ja będę przy ustach twoich i pouczę cię, co masz mówić”.",
      "Lecz on rzekł: „Wybacz, Panie, ale poślij kogo innego”.",
      "I rozgniewał się Jahwe na Mojżesza, mówiąc: „Czyż nie masz brata twego Aarona, lewity? Wiem, że on ma łatwość przemawiania. Oto teraz wyszedł na twoje spotkanie, a ujrzawszy cię szczerze się ucieszy.",
      "Ty będziesz mówił doń i przekażesz te słowa w usta jego. Ja zaś będę przy wargach twoich i jego, i pouczę was, co winiliście czynić.",
      "Zamiast ciebie on do ludu mówić będzie, on dla ciebie będzie ustami, a ty będziesz dlań jakby Bogiem.",
      "A laskę tę weźmij do ręki twej, bo nią masz dokonać cudów”.",
      "I odszedł Mojżesz, a wróciwszy do teścia swego Jetry, powiedział do niego: „Pozwól mi iść z powrotem do braci moich, którzy są w Egipcie, aby zobaczyć, czy są jeszcze przy życiu”. Jetro powiedział do Mojżesza: „Idź w pokoju”.",
      "Jahwe powiedział do Mojżesza w Madian: „Wracajże do Egiptu, gdyż umarli wszyscy ci, którzy czyhali na twe życie”.",
      "Wziął Mojżesz żonę swą i synów swoich, wsadził ich na osła i powracał do ziemi egipskiej. Wziął też Mojżesz laskę Boga z sobą.",
      "Jahwe rzekł do Mojżesza: „Gdy będziesz zbliżał się do Egiptu, pamiętaj o władzy czynienia wszelkich cudów, w jaką cię wyposażyłem, i okaż ją przed faraonem. Ja zaś uczynię upartym jego serce, że nie zechce zezwolić na wyjście ludu.",
      "A ty powiesz wtedy do faraona: „To mówi Jahwe: Synem moim umiłowanym jest Izrael.",
      "Mówię ci: Pozwól wyjść synowi mojemu umiłowanemu, aby mi służył; bo jeśli zwlekać będziesz z wysłaniem, to ja ześlę śmierć na syna twego pierworodnego”.",
      "W czasie podróży w miejscu noclegu spotkał Jahwe Mojżesza i chciał go zabić.",
      "Sefora wzięła ostry kamień i odcięła napletek syna swego i dotknęła nim nóg Mojżesza, mówiąc: „Oblubieńcem krwi jesteś ty dla mnie”.",
      "I odstąpił odeń. Wtedy rzekła: „Oblubieńcem krwi jesteś przez obrzezanie”.",
      "Do Aarona powiedział Jahwe: „Wyjdź na pustynią naprzeciw Mojżesza”. Wyszedł tedy, a gdy go spotkał w pobliżu góry Boga, ucałował go.",
      "Mojżesz opowiedział Aaronowi o wszystkich słowach Jahwe, który go posłał, oraz o wszystkich cudach, które polecił mu wykonać.",
      "Poszli więc Mojżesz i Aaron. A gdy zebrali całą starszyznę izraelską,",
      "powiedział Aaron wszystko to, co Jahwe mówił Mojżeszowi, ten zaś wykonywał w ich obecności cudowne znaki.",
      "I uwierzył lud, gdy słyszał, że Jahwe nawiedził synów Izraela i wejrzał na ich ucisk. A pochyliwszy się ku ziemi, oddali pokłon."
    ],
    [
      "Potem udali się Mojżesz i Aaron do faraona i powiedzieli mu: „Tak powiedział Jahwe, Bóg Izraela: „Pozwól wyjść ludowi mojemu, aby urządzili uroczystość na pustyni ku mojej czci”.",
      "Faraon odpowiedział: „Któż jest Jahwe, abym musiał usłuchać jego rozkazu i zezwolić Izraelowi na wyjście? Nie znam Jahwe i nie wypuszczę Izraela”.",
      "Rzekli: „Bóg Hebrajczyków ukazał się nam. Pozwól przeto nam iść trzy dni drogą na pustynię i złożyć ofiarę Jahwe, Bogu naszemu, by nas nie nawiedził zarazą lub mieczem”.",
      "Na to odpowiedział im król Egiptu: „Dlaczegoż to, Mojżeszu i Aaronie, chcecie odwieść lud od pracy? Idźcie co prędzej do waszych robót”.",
      "I powiedział jeszcze faraon: „Oto lud ziemi teraz jest liczny, a wy odciągacie go od pracy”.",
      "Tego samego dnia jeszcze taki rozkaz wydał faraon dozorcom ludu nad robotami i pisarzom:",
      "„Nie będziecie dostarczać więcej ludowi słomy do wyrabiania cegły, jak poprzednio. Odtąd niech sami starają się o słomę.",
      "Wyznaczycie zaś im tę samą ilość cegieł, jaką wyrabiali dotąd, nic im nie zmniejszając, gdyż są leniwi. Wołają przeto: „Pójdźmy złożyć ofiarę naszemu Bogu”.",
      "Praca tych ludzi musi się stać cięższa, aby się nią zajęli, a nie skłaniali się ku fałszywym wieściom”.",
      "Wyszli tedy dozorcy ludu nad robotami razem z pisarzami i ogłosili ludowi: „Tak rozkazał faraon: „Nie dostarczę wam więcej słomy, n Sami rozejdźcie się i zbierajcie słomę, gdzie ją możecie znaleźć. Mimo to nic nie będzie odjęte z nakazanych świadczeń”.",
      "I rozproszył się lud po całej egipskiej ziemi, aby zbierać ścierń zamiast słomy.",
      "Dozorcy zaś robót przynaglali i mówili: „Winniście wykonać w każdym dniu codzienną swą pracę jak wtedy, gdy słomę wam Dostarczano”.",
      "Bito pisarzy spośród synów Izraela, których dozorcy faraona ustanowili nad nimi, mówiąc: „Czemu nie wykonaliście powinności waszej dostarczenia cegieł ani wczoraj, ani dzisiaj?”",
      "Pisarze zaś spośród synów izraelskich przybyli do faraona i narzekali mówiąc: „Czemu w ten sposób postępujesz z twoimi sługami?",
      "Nie daje się teraz słomy sługom twoim i mówi się nam: „Róbcie cegły”. I oto słudzy twoi są bici, i winę przypisuje się ludowi”.",
      "Faraon im odpowiedział: „Jesteście leniwi, tak leniwi. I dlatego mówicie: „Chcemy wyjść, gdyż chcemy złożyć ofiarę Jahwe”.",
      "Teraz idźcie, ale do pracy! Nie otrzymacie słomy, ale dostarczycie taką samą ilość cegieł”.",
      "Położenie synów izraelskich stało się rozpaczliwe z powodu rozkazu: „Nie zmniejszajcie nic z dziennego wyrobu cegieł”.",
      "Gdy wychodzili od faraona spotkali Mojżesza i Aarona, którzy na nich czekali.",
      "I powiedzieli do nich: „Niechaj wejrzy Jahwe na was i osądzi, gdyż uczyniliście nas znienawidzonymi faraonowi i jego dworzanom. Wy to podaliście miecz w rękę ich, aby nas zabijali”.",
      "Wtedy Mojżesz zwrócił się do Jahwe i powiedział: „Czemu zezwoliłeś wyrządzić zło temu ludowi? Czemu wysłałeś mię?",
      "Wszak od tej chwili, gdym poszedł do faraona, by przemawiać w Twoim imieniu, gorzej się obchodzi z tym ludem, a Ty nic nie czynisz dla wybawienia tego ludu”.",
      "Potem udali się Mojżesz i Aaron do faraona i powiedzieli mu: „Tak powiedział Jahwe, Bóg Izraela: „Pozwól wyjść ludowi mojemu, aby urządzili uroczystość na pustyni ku mojej czci”."
    ],
    [
      "Jahwe rzekł wtedy do Mojżesza: „Teraz ujrzysz, co uczynię faraonowi. [Zmuszony] ręką przemożną zezwoli im wyjść i przez tę rękę przemożną wypuści ich z swego kraju”.",
      "Bóg rozmawiał z Mojżeszem i powiedział doń: „Jam jest Jahwe.",
      "Ja objawiłem się Abrahamowi, Izaakowi i Jakubowi jako Bóg Wszechmocny, ale imienia mego, Jahwe, nie objawiłem im.",
      "Ponadto ustanowiłem też przymierze moje z nimi, że im dam kraj Kanaan, kraj ich wędrówek, gdzie przebywali jako przybysze.",
      "Ja także usłyszałem jęk synów izraelskich, których Egipcjanie obciążyli robotami, i wspomniałem na moje przymierze.",
      "Przeto powiedz synom izraelskim: „Ja jestem Jahwe! Uwolnię was od jarzma egipskiego i wybawię was z niewoli, i wyswobodzę was wyciągniętym ramieniem i surowymi karami.",
      "I wezmę sobie was za mój lud, i będę wam Bogiem, i przekonacie się, że Ja Jahwe, Bóg wasz, uwolniłem was spod jarzma egipskiego.",
      "Potem Ja was wyprowadzę do ziemi, którą obiecałem pod przysięgą Abrahamowi, Izaakowi i Jakubowi. Zaiste, Ja Jahwe, dam ją wam na własność”.",
      "Mojżesz oznajmił te słowa synom Izraela, którzy nie chcieli ich słuchać z powodu udręki ducha i z powodu ciężkich robót.",
      "Jahwe powiedział do Mojżesza:",
      "„Idź i powiedz faraonowi, królowi Egiptu, aby wypuścił synów izraelskich z ziemi swojej”.",
      "Mojżesz wymawiał się przed Jahwe mówiąc: „Jeśli synowie izraelscy nie chcą mię słuchać, jakże faraon będzie słuchał mnie, który się jąkam?”",
      "Jahwe powiedział do Mojżesza i Aarona i dał im rozkaz do Izraelitów i do faraona, króla Egiptu, aby pozwolił wyjść Izraelitom z ziemi egipskiej.",
      "Oto naczelnicy rodów: synowie Rubena, pierworodnego Izraela, Henoch i Pallu, Hesron i Karmi; to są rodziny Rubena.",
      "Synowie Symeona: Jemuel, Jamin, Ohad, Jokin, Sochar i Saul, syn Kananejki; to są rodziny Symeona.",
      "Oto imiona synów Lewiego z ich rodzinami: Gerson, Kehat i Merari. Lata życia Lewiego wynosiły sto trzydzieści siedem lat.",
      "Synowie Gersona: Libni i Szimi, według ich rodzin.",
      "Synowie Kehata: Amram i Jishar, Hebron i Uziel. Czas życia Kehata wynosił sto trzydzieści trzy lata.",
      "Synowie Merariego: Machli i Muszi. Oto rodziny Lewiego według ich rodowodów.",
      "Amram pojął za żonę Jokebed, ciotkę swoją, która mu urodziła Aarona i Mojżesza. Lata życia Amrama wynosiły sto trzydzieści lat.",
      "Synowie Jishara: Korach, Nefeg i Zikri.",
      "Synowie Uziela: Miszael, Elsafan i Sitri.",
      "Aaron pojął za żonę Elżbietę, córkę Aminadaba, siostrę Nachszona, która mu zrodziła Nadaba, Abihu, Eleazara i Itarnara.",
      "Synowie Koracha: Aser, Elkana i Abiasaf. Oto rody Korachitów.",
      "Eleazar, syn Aarona, pojął za żonę jedną z córek Putiela, i ona urodziła mu Pinchasa. To są ojcowie rodów lewickich według ich rodzin.",
      "Oto są ci właśnie Aaron i Mojżesz, do których rzekł Jahwe: „Wyprowadzicie synów Izraela z Egiptu według ich zastępów”.",
      "To oni przemawiali do faraona, króla Egiptu: Mojżesz i Aaron.",
      "Gdy Jahwe przemawiał do Mojżesza w ziemi egipskiej,",
      "powiedział mu wtedy Jahwe: „Ja jestem Jahwe! Powiedz faraonowi, królowi Egiptu, wszystko, co ci powiedziałem”.",
      "A tak Mojżesz tłumaczył się przed Jahwe: „Oto ja się jąkam. Jakże tedy faraon zechce mię słuchać?”"
    ],
    [
      "Jahwe odpowiedział Mojżeszowi: „Oto ja uczynię cię jakby Bogiem faraona, a Aaron, brat twój, będzie prorokiem twoim.",
      "Ty powiesz mu wszystko, co ci rozkażę, a Aaron, brat twój, będzie przemawiał do faraona, ażeby uwolnił synów Izraela z ziemi egipskiej.",
      "Ja zaś krnąbrnym uczynię serce faraona i pomnożę moje znaki i moje cuda w kraju egipskim.",
      "Faraon nie usłucha was, toteż wyciągnę rękę moją nad Egiptem i wywiodę z Egiptu moje zastępy, mój lud, synów Izraela z pośrodka nich, wśród wielkich kar.",
      "I poznają Egipcjanie, że ja jestem Jahwe, gdy wyciągnę rękę moją przeciw Egiptowi i wyprowadzę z pośrodka nich synów Izraela”.",
      "Mojżesz i Aaron uczynili tak, jak im Jahwe polecił uczynić.",
      "Mojżesz liczył wtedy osiemdziesiąt lat, a Aaron osiemdziesiąt trzy, gdy przemawiali do faraona.",
      "Jahwe tak powiedział do Mojżesza i Aarona mówiąc:",
      "„Jeśli faraon powie wam tak: „Uczyńcie cud na świadectwo”, wtedy powiesz Aaronowi: „Weź laskę i rzuć ją przed faraonem, a przemieni się w węża”.",
      "Mojżesz i Aaron przybyli do faraona i uczynili tak, jak nakazał Jahwe. I rzucił Aaron laskę swoją przed faraonem i sługami jego, a zamieniła się w węża.",
      "Faraon wówczas kazał przywołać mędrców i czarowników, a wróżbici egipscy uczynili to samo dzięki swym tajemnym sztukom.",
      "I rzucił każdy z nich laskę, i zamieniły się w węże. Jednak laska Aarona połknęła ich laski.",
      "Wówczas serce faraona stało się nieustępliwe, i nie usłuchał ich, co zapowiedział Jahwe.",
      "Rzekł Jahwe do Mojżesza: „Serce faraona jest twarde, wzbrania się wypuścić lud.",
      "Idź do faraona rano, gdy wyjdzie nad wodę, pospiesz na jego spotkanie nad brzeg Nilu. Weź do ręki swej laskę, która zamieniła się w węża.",
      "Powiedz mu: „Jahwe, Bóg Hebrajczyków, posłał mnie do ciebie z rozkazem: Uwolnij lud mój, by mi służył na pustym! Oto dotąd nie posłuchałeś mnie.",
      "Tak teraz polecił Jahwe, abyś poznał, że ja jestem Jahwe. Oto uderzę laską, którą mam w ręce, wody Nilu, a zamienią się w krew.",
      "Ryby Nilu poginą, a Nil wydawać będzie przykrą woń, tak że Egipcjanie nie będą mogli pić wody z Nilu”.",
      "Jahwe powiedział do Mojżesza: „Mów do Aarona: „Weź laskę swoją i wyciągnij rękę twą na wody Egiptu, na jego rzeki i na jego kanały, i na jego stawy, i na wszelkie jego zbiorowiska wód, a zamienią się w krew”. I będzie krew w całej ziemi egipskiej, w naczyniach drewnianych i kamiennych”.",
      "Mojżesz i Aaron uczynili tak, jak rozkazał Jahwe. Aaron podniósł laskę i uderzył nią wody Nilu w obecności faraona i sług jego. Woda Nilu zamieniła się w krew.",
      "Ryby rzeki wyginęły, a Nil zaczął wydawać przykrą woń, tak że Egipcjanie nie mogli pić wody z Nilu. Krew była w całym kraju egipskim.",
      "Lecz to samo uczynili czarownicy egipscy swoim zaklęciem. Zatwardziło się wiec serce faraona, i nie usłuchał ich, jak to był zapowiedział Jahwe.",
      "Faraon odwrócił się i poszedł do swego domu, nie biorąc sobie tego do serca.",
      "Wszyscy Egipcjanie kopali w pobliżu Nilu, szukając wody do picia, bo nie mogli pić wody z Nilu.",
      "Upłynęło siedem dni od chwili, gdy Jahwe uderzył Nil."
    ],
    [
      "Rzekł tedy Jahwe do Mojżesza: „Idź do faraona i powiedz mu: „To mówi Jahwe: Wypuść lud mój, aby mi służył.",
      "A jeżeli ich nie wypuścisz, to dotknę cały kraj twój plagą żab.",
      "Nil zaroi się od żab. Wejdą do pałacu twego, do sypialni twojej, do łoża twego, do domów sług twoich i ludu twego, jak również do twoich pieców i do dzież twoich.",
      "Żaby wślizną się i do ciebie i do twego ludu, oraz do twoich sług”.",
      "Jahwe rzekł do Mojżesza: „Powiedz Aaronowi: „Wyciągnij ręką twoją i laskę na rzeki, kanały i stawy, i wprowadź żaby do ziemi egipskie j”.",
      "Aaron wyciągnął rękę swoją na wody Egiptu, i wyszły żaby i pokryły ziemię egipską.",
      "Lecz czarownicy uczynili to samo swymi zaklęciami i przywiedli żaby na ziemię egipską.",
      "Zawołał tedy faraon Mojżesza z Aaronem i rzekł: „Proście Jahwe, żeby usunął żaby ode mnie i od ludu mego, a wypuszczę lud, aby złożył ofiarę Jahwe”.",
      "Odpowiedział Mojżesz faraonowi: „Powiedz mi, kiedy mam prosić za ciebie, za sługi twoje i za lud twój, by Jahwe oddalił żaby od ciebie i od domów twoich, aby tylko pozostały w Nilu”.",
      "Odpowiedział: „Jutro”. I rzekł Mojżesz: „Stanie się według słowa twego, abyś poznał, że nie ma innego, jak tylko Jahwe, Bóg nasz.",
      "Żaby odejdą od ciebie, od domów twoich, od sług twoich i od ludu twego i pozostaną jedynie w Nilu”.",
      "Potem odeszli Mojżesz z Aaronem od faraona, a Mojżesz błagał Jahwe o wypełnienie obietnicy, jaką w sprawie żab uczynił faraonowi.",
      "Jahwe uczynił według prośby Mojżesza. Żaby wyginęły w domach, na polach i na podwórzach.",
      "Zebrano je w stosy, a ziemia wydawała wstrętną woń.",
      "Gdy faraon zauważył, że ustąpił ucisk, odmienił swoje postanowienie i nie usłuchał Mojżesza i Aarona, co też zapowiedział Jahwe.",
      "I rzekł Jahwe do Mojżesza: „Powiedz Aaronowi: „Wyciągnij laską swoją i uderz proch ziemi, aby zamienił się w komary na całej ziemi egipskiej”.",
      "I uczynili tak. Aaron wyciągnął rękę swoją i laskę i uderzył proch ziemi. Komary pokryły ziemię i bydło, cały proch ziemi w kraju egipskim zamienił się w komary.",
      "Lecz to samo starali się uczynić czarownicy swymi zaklęciami, by sprowadzić komary, ale nie zdołali tego. Przyszły komary na ziemię i na zwierzęta.",
      "Wówczas rzekli czarownicy do faraona: „Palec to Boży”, ale serce faraona pozostało nieustępliwe i nie usłuchał ich, co też przedtem zapowiedział Jahwe.",
      "Rzekł Jahwe do Mojżesza: „Wstań rano, by spotkać się z faraonem, gdy będzie wychodził nad wodę. Powiesz mu: „To rzecze Jahwe: Wypuść lud mój, by mi służył.",
      "Jeżeli nie wypuścisz ludu mego, oto ja ześlę muchy na ciebie, na sługi twoje, na lud twój i na domy twoje, tak że domy Egipcjan zostaną napełnione muchami, a nawet ziemia, na której będą.",
      "Lecz oddzielę w tym dniu ziemię Gessen, którą zamieszkuje lud mój, a nie będzie tam much, byś wiedział, że ja, Jahwe, rządzę w całym kraju.",
      "I uczynię przedział między ludem moim a ludem twoim. Jutro ukaże się ten znak”.",
      "I uczynił tak Jahwe, i sprowadził mnóstwo much do domu faraona, do domów sług jego i na całą ziemię egipską. Kraj został zniszczony przez muchy.",
      "Zawołał tedy faraon Mojżesza i Aarona i rzekł: „Złóżcie ofiarę Bogu waszemu w tym kraju”.",
      "Odpowiedział Mojżesz: „Nie wypada postąpić w ten sposób, ponieważ obrazą dla Egipcjan byłaby nasza ofiara Jahwe, Bogu naszemu, gdybyśmy złożyli na ofiarę to, co w oczach Egipcjan jest niedozwolone. Czy przeto nie ukamienowaliby nas?",
      "Pójdziemy przez trzy dni na pustynię, aby złożyć ofiarę Jahwe, Bogu naszemu, jak nam to przykazał”.",
      "Odpowiedział faraon: „Ja poślę was na pustynię, byście złożyli ofiarę Jahwe, Bogu waszemu, tylko nie oddalajcie się zbytnio i wstawcie się za mną”.",
      "Odpowiedział Mojżesz: „Oto ja, gdy wyjdę od ciebie, będę prosił Jahwe, a jutro muchy usuną się od faraona, od sług jego i od ludu jego, tylko niech faraon nie oszukuje nas więcej i pozwoli ludowi złożyć ofiarę Jahwe”.",
      "I wyszedł Mojżesz od faraona i błagał Jahwe.",
      "Jahwe zaś uczynił według próśb Mojżesza i usunął muchy od faraona, sług jego i od ludu jego. Nie pozostała ani jedna.",
      "Lecz serce faraona pozostało i tym razem twarde, i nie puścił ludu."
    ],
    [
      "I rzekł Jahwe do Mojżesza: „Idź do faraona i powiedz mu: „Tak powiedział Jahwe, Bóg Hebrajczyków: Uwolnij lud mój, aby mi służył.",
      "Jeżeli ich nie wypuścisz, a będziesz ich jeszcze zatrzymywał,",
      "oto ręka Jahwe porazi bydło twoje na polu, konie, osły, wielbłądy, krowy i owce, i będzie bardzo wielka zaraza.",
      "Lecz Jahwe oddzieli bydło Izraelitów od bydła Egipcjan. Z izraelskiego nie zginie nic”.",
      "I ustanowił Jahwe czas mówiąc: „Jutro uczyni to Jahwe w tym kraju”.",
      "I wykonał to Jahwe nazajutrz, i wyginęło wszelkie bydło Egipcjan, a z bydła Izraelitów nie zginęło nic.",
      "Faraon posłał [na zwiady], i oto nie zdechło z bydła izraelskiego nic. Jednak serce faraona było zatwardziałe, i nie puścił ludu.",
      "Rzekł Jahwe do Mojżesza i Aarona: „Weźcie pełne ręce sadzy z pieca, a Mojżesz niech rzuci ją przed faraonem,",
      "a pył będzie się unosił nad całym krajem egipskim i sprawi u człowieka i u bydła w całej ziemi egipskiej wrzody i pryszcze”.",
      "Wzięli tedy sadze z pieca i stanęli przed faraonem, a Mojżesz rzucił je ku niebu i powstały wrzody i pryszcze na ludziach i zwierzętach.",
      "Czarownicy nie mogli stanąć przed Mojżeszem z powodu wrzodów, bo mieli czarownicy wrzody jako i inni Egipcjanie.",
      "Ale Jahwe uczynił nieustępliwym serce faraona, tak iż nie usłuchał ich, co zapowiedział Jahwe Mojżeszowi.",
      "I rzekł Jahwe do Mojżesza: „Wstań rano i idź do faraona i powiedz mu: „To mówi Jahwe, Bóg Hebrajczyków: Wypuść lud mój, aby mi służył,",
      "ponieważ tym razem ześlę wszystkie moje plagi na ciebie samego, na sługi twoje i na lud twój, abyś poznał, że nie ma równego mi na całej ziemi.",
      "Bo już teraz mógłbym wyciągnąć rękę swoją i dotknąć ciebie i lud twój zarazą, byś został usunięty z ziemi.",
      "Lecz dlatego zostawiłem cię przy życiu, byś zobaczył siłę moją i by Imię moje zostało rozsławione po całej ziemi.",
      "Jeśli zabraniasz jeszcze memu ludowi wyjścia i nie chcesz go puścić,",
      "oto jutro o tej porze spuszczę bardzo wielki grad, jakiego jeszcze w Egipcie nie było od dnia jego powstania aż dotąd.",
      "A teraz poślij po twoje bydło i po wszystko, co masz na polu, gdyż każdy człowiek i każde zwierzę znalezione na polu, a nie ukryte w domu, zginie, gdy na nich grad spadnie”.",
      "Kto zląkł się słów Jahwe z sług faraona, schronił sługi swoje i bydło do domów,",
      "ale kto nie wziął sobie słów Jahwe do serca, zostawił sługi swoje i bydło na polu.",
      "Jahwe rzekł do Mojżesza: „Wyciągnij rękę swoją do nieba, by spadł grad na całą ziemię egipską, na człowieka, na bydło, na wszelką trawę polną na ziemi egipskiej”.",
      "I wyciągnął Mojżesz laskę swoją do nieba, a Jahwe zesłał grad i grzmot, i spadł ogień na ziemię. Jahwe spuścił również grad na ziemię egipską.",
      "I powstał grad i błyskawice z gradem na przemian tak ogromne, że nie było takich na całej ziemi egipskiej od czasu, gdy [Egipt] stał się narodem.",
      "I spadł grad na całą ziemię egipską, na wszystko, co było na polu. Grad zniszczył ludzi, zwierzęta i wszelką trawę polną, oraz złamał każde drzewo na polu.",
      "Tylko w ziemi Gessen, gdzie byli Izraelici, nie było gradu.",
      "Polecił tedy faraon, by zawołano Mojżesza i Aarona, i rzekł do nich: „Zgrzeszyłem tym razem. Jahwe jest sprawiedliwy, a ja i lud mój jesteśmy winni.",
      "Błagajcie Jahwe, aby ustał grzmot potężny i grad, a puszczą was i nie będę was dłużej zatrzymywał”.",
      "Odpowiedział mu Mojżesz: „Gdy wyjdę z miasta, wyciągnę dłonie swoje do Jahwe. Grzmoty ustaną, a gradu nie będzie więcej, byś poznał, że do Jahwe należy ziemia.",
      "Lecz ja wiem, że ty i słudzy twoi nie boją się jeszcze Jahwe, Boga.",
      "Len i jęczmień zostały zniszczone, ponieważ jęczmień miał już kłosy, a len kwiecie.",
      "Ale pszenica i żyto nie pokładły się, bo są późniejsze.",
      "Wyszedł więc Mojżesz od faraona do miasta i wyciągnął dłonie swoje do Jahwe, i ustały grzmoty i grad. Także deszcz nie padał już na ziemię.",
      "Gdy faraon zobaczył, że ustał deszcz, grad i grzmot, zaczął grzeszyć i stało się znów twarde serce jego i sług jego.",
      "I pozostało tak twarde serce faraona, iż nie wypuścił Izraelitów, co też zapowiedział Jahwe przez Mojżesza."
    ],
    [
      "I rzekł Jahwe do Mojżesza: „Idź do faraona, ponieważ uczyniłem twardym serce jego i jego sług, abym mógł czynić znaki swoje wśród nich,",
      "i abyś opowiadał dzieciom twoim i wnukom twoim, co zdziałałem w Egipcie. A cuda moje czyniłem między nimi, aby wiedzieli, że ja jestem Jahwe”.",
      "Mojżesz i Aaron przybyli do faraona i rzekli, do niego: „Tak powiedział Jahwe, Bóg Hebrajczyków: „Dokądże będziesz zwlekał z upokorzeniem się przede mną? Wypuść lud mój, aby mi służył.",
      "Bo jeżeli będziesz zwlekał z wypuszczeniem ludu mego, oto sprowadzę jutro szarańczę do twego kraju.",
      "Okryje ona ziemię, że nie będzie można widzieć ziemi, i pożre resztę, która została uratowana i pozostała po gradzie. Zniszczy też wszelkie drzewa, które rosną na polach waszych.",
      "Napełni domy twoje, domy wszystkich sług twoich i domy wszystkich Egipcjan, czego nie widzieli ojcowie twoi ani dziadkowie twoi od dnia, gdy się ukazali na ziemi, aż do dnia tego”. Potem odwrócił się i wyszedł od faraona.",
      "A słudzy faraona rzekli do niego: „Jak długo [jeszcze] będzie ten dla nas nieszczęściem? Wypuść ludzi, aby służyli Jahwe, Bogu swemu. Czy nie rozumiesz, że ginie Egipt?”",
      "Zawołano Mojżesza i Aarona napowrót do faraona, a ten rzekł do nich: „Idźcie, służcie Jahwe, Bogu waszemu. Którzy to są, co mają iść?”",
      "Mojżesz odpowiedział: „Pójdziemy z naszymi dziećmi i starcami, z synami i córkami, z owcami i bydłem; pójdziemy, bo mamy obchodzić święto Jahwe”.",
      "Odpowiedział im: „Niech Jahwe tak będzie z wami, jak ja was i dzieci wasze wypuszczę. Patrzcie, jakie złe są wasze zamierzenia.",
      "Nie tak! Idźcie sami mężowie i służcie Jahwe, jak tegoście się domagali”. I wypędzono ich sprzed oblicza faraona.",
      "Rzekł Jahwe do Mojżesza: „Wyciągnij rękę swoją na ziemię egipską, aby ściągnęła szarańcza do ziemi egipskiej i pożarła wszelką roślinę ziemi, wszystko, co pozostało po gradzie”.",
      "I wyciągnął Mojżesz laskę swoją na ziemię egipską, a Jahwe sprowadził wiatr wschodni, który wiał przez cały dzień i całą noc. Rano wiatr wschodni przyniósł szarańczę.",
      "Szarańcza przyleciała na całą ziemię egipską i spuściła się na cały kraj egipski tak licznie, że tyle szarańczy nie było dotąd ani nie będzie nigdy.",
      "I pokryła powierzchnię całej ziemi. I ciemną stała się ziemia od szarańczy w takiej ilości. [Szarańcza] pożarła wszelką trawę ziemi i wszelki owoc z drzewa, który pozostał po gradzie, i nie pozostało nic zielonego na drzewach i na roślinności polnej w całej ziemi egipskiej.",
      "Co rychlej kazał faraon zawołać Mojżesza i Aarona i rzekł: „Zgrzeszyłem przeciwko Jahwe, Bogu waszemu i przeciwko wam.",
      "A teraz proszą, przebaczcie i tym razem grzech mój, a błagajcie Jahwe, Boga waszego, by usunął ode mnie przynajmniej tą śmierć”.",
      "I wyszedł od faraona i prosił Jahwe.",
      "Jahwe sprowadził wiatr zachodni, bardzo gwałtowny, który uniósł szarańczę i wrzucił ją do Morza Czerwonego. W całej ziemi egipskiej nie pozostała w ogóle szarańcza.",
      "Ale Jahwe uczynił twardym serce faraona, i nie wypuścił Izraelitów.",
      "rzekł Jahwe do Mojżesza: „Wznieś rękę swoją do nieba, a stanie się ciemność w ziemi egipskiej [tak gęsta], że można będzie dotknąć ciemności”.",
      "Wyciągnął Mojżesz rękę swoją do nieba i stała się ciemność gęsta w całej ziemi egipskiej przez trzy dni.",
      "Jeden drugiego nie widział i nikt nie mógł wstać z miejsca swego przez trzy dni. Ale Izraelici wszyscy mieli światło w swoich mieszkaniach.",
      "Zawołał faraon Mojżesza i rzekł: „Idźcie, służcie Jahwe, tylko owce i bydło wasze zostanie. Dzieci wasze również mogą iść z wami”.",
      "Odpowiedział Mojżesz: „Także ty musisz w ręce nasze dać ofiary uwielbienia, byśmy mogli ofiarować je Jahwe, Bogu naszemu.",
      "Również bydło nasze pójdzie z nami, nie zostanie nawet kopyto, ponieważ z niego weźmiemy na ofiarę Jahwe, Bogu naszemu; a sami nie wiemy, z czego złożyć ofiarę Jahwe, aż tam przyjdziemy”.",
      "Jahwe uczynił twardym serce faraona, i nie chciał ich wypuścić.",
      "I rzekł faraon: „Odejdź ode mnie! Strzeż się i nie zjawiaj się więcej w mojej obecności! Skoro się tylko zjawisz przede mną, umrzesz”.",
      "I rzekł Mojżesz do faraona: „Będzie, jak powiedziałeś. Nie zjawię się więcej przed twymi oczyma”."
    ],
    [
      "Jahwe rzekł do Mojżesza: „Jeszcze jedną plagę ześlę na faraona i na Egipt. Potem uwolni was stąd. A uwolni was całkowicie, nawet was wszystkich stąd wypędzi.",
      "Oznajmij to ludowi, ażeby każdy mężczyzna u sąsiada swego i każda niewiasta u sąsiadki swej wypożyczyli przedmioty srebrne i złote”.",
      "A Jahwe zjednał ludowi łaskę w oczach Egipcjan. Mojżesz także zażywał w kraju egipskim wielkiej czci tak u sług faraona, jak i u ludu.",
      "Mojżesz powiedział: „Tak powiedział Jahwe: „O północy przejdę przez Egipt.",
      "A pomrą wszyscy pierworodni w ziemi egipskiej od pierworodnego syna faraona, siedzącego na swym tronie, aż do pierworodnego niewolnicy, która jest zajęta przy żarnach, i wszelkie pierworodne bydła domowego.",
      "Wtedy w całej ziemi egipskiej będzie wielkie narzekanie, jakiego nie było nigdy i jakiego nie będzie więcej.",
      "U synów izraelskich nie zaszczeka ani pies, czy to na człowieka, czy to na bydlę, abyście poznali, że Jahwe uczynił różnicę między Egipcjanami a Izraelitami.",
      "Wtedy przyjdą wszyscy słudzy twoi do mnie i złożą mi pokłon i powiedzą: Wyjdź ty i wszystek lud twój, który idzie za tobą. I potem wyjdę”. Mojżesz płonąc gniewem wyszedł od faraona.",
      "Jahwe rzekł do Mojżesza: „Nie usłucha was faraon, aby stały się liczniejsze cuda w ziemi egipskiej”.",
      "Mojżesz i Aaron wykonali wszystkie cudowne znaki przed faraonem. Lecz Jahwe uczynił twardym serce faraona, i wzbraniał się wypuścić synów Izraela ze swego kraju."
    ],
    [
      "Jahwe powiedział do Mojżesza i Aarona w ziemi egipskiej:",
      "„Miesiąc ten będzie dla was początkiem miesięcy, będzie pierwszym miesiącem roku!",
      "Powiedzcie całemu zgromadzeniu Izraela tak: „Dziesiątego dnia tego miesiąca niech postara się każdy o jagnię dla rodziny, o jagnię dla domu.",
      "Jeśliby zaś rodzina była za mała [dla spożycia] jagnięcia, to niech się postara o nie razem z swym sąsiadem, który mieszka najbliżej jego domu, by była odpowiednia liczba osób. Liczyć zaś będziecie dla [spożycia] jagnięcia wedle tego, co każdy może spożyć.",
      "Jagnię będzie bez skazy, samiec, jednoroczny; wziąć możecie jagnię albo koźlę.",
      "Będziecie go strzec aż do czternastego dnia tego miesiąca, a wtedy zabije je całe zebrane zgromadzenie Izraela między dwoma wieczorami.",
      "I wezmą z krwi i pokropią nią odrzwia i progi domu, w którym będą je spożywać.",
      "I podczas tej nocy spożyją mięso pieczone w ogniu, spożyją je z chlebem niekwaszonym i gorzkimi ziołami.",
      "Nie będziecie spożywać z niego nic surowego ani ugotowanego w wodzie, lecz upieczone na ogniu z głową, nogami i wnętrznościami.",
      "Nie może nic pozostać zeń na następny dzień. Cokolwiek zostanie z niego na następny dzień, w ogniu spalicie.",
      "Tak zaś spożywać je będziecie: biodra wasze będą przepasane, sandały na nogach waszych, laska w ręku waszym. Spożywać będziecie pospiesznie i z bojaźnią, gdyż jest to Pascha na cześć Jahwe.",
      "W tej nocy Ja przejdę przez Egipt, zabiją wszystko pierworodne w ziemi egipskiej od człowieka aż do bydła i odbędę sąd nad wszystkimi bogami Egiptu. Ja Jahwe.",
      "Krew będzie wam służyła na oznaczenie domów, w których będziecie. Gdy ujrzę krew, przejdę obok i nie będzie pośród was plagi niszczycielskiej, gdy będę karał ziemię egipską.",
      "Dzień ten będzie dla was dniem pamiętnym i obchodzić go będziecie jak święto dla uczczenia Jahwe. Po wszystkie pokolenia w tym dniu świętować będziecie na zawsze.",
      "Przez siedem, dni spożywać będziecie chleb niekwaszony. Już w pierwszym dniu usuniecie wszelki kwas z domów waszych, bo kto by jadł kwaszone potrawy od dnia pierwszego do dnia siódmego, wyłączony będzie z Izraela.",
      "W pierwszym dniu będziecie mieli święte zebranie i tak samo w dniu siódmym. Nie będziecie wtedy wykonywać żadnej pracy. Będzie wam tylko wolno przygotować pożywienie.",
      "Przestrzegać będziecie święta Przaśników, gdyż w tym dniu wyprowadziłem wasze zastępy z ziemi egipskiej. Przestrzegajcie tego dnia jako ustanowionego na zawsze w wszystkich waszych pokoleniach.",
      "Czternastego dnia miesiąca pierwszego od wieczora winniście spożywać chleb niekwaszony aż do wieczora dwudziestego pierwszego dnia tego miesiąca.",
      "Przez siedem dni nie znajdzie się w domach waszych żaden kwas, bo kto by spożył coś kwaszonego, winien być wyłączony z społeczności Izraela, tak przybysz, jak i zrodzony w kraju.",
      "Nie wolno wam jeść nic kwaszonego; w wszystkich domach waszych winiliście jeść chleb niekwaszony”.",
      "Mojżesz zwołał wszystkich starszych Izraela i rzekł do nich: „Odłączcie i weźcie jagnię dla waszych rodzin i ofiarujcie Paschę.",
      "Weźcie gałązkę hyzopu i zanurzcie ją w krwi, która jest w naczyniu, i krwią z naczynia skropcie próg i oba odrzwia. Aż do rana nie powinien nikt z was wychodzić przed drzwi swego domu.",
      "A gdy Jahwe przejdzie, aby porazić Egipcjan, a zobaczy krew na progu i na odrzwiach, to ominie Jahwe takie drzwi i nie pozwoli niszczycielowi wejść do takich domów, aby [was] zabijał.",
      "Przestrzegajcie tego przykazania, jako na wieki ważnego prawa dla siebie i dla swych dzieci!",
      "Gdy zaś wejdziecie do ziemi, którą da wam Jahwe, jak obiecał, przestrzegajcie tego obyczaju.",
      "Gdy się was zapytają dzieci: „Cóż to za światy zwyczaj?” —",
      "tak im odpowiecie: „To jest ofiara Paschy na uczczenie Jahwe, który w Egipcie ominął domy Izraelitów. Poraził Egipcjan, a domy nasze ocalił”. Lud tedy schylił się i ukłonił się głęboko.",
      "Synowie Izraela poszli i wypełnili [przepis]. Jak rozkazał Jahwe Mojżeszowi i Aaronowi, tak uczynili.",
      "O północy Jahwe pozabijał wszystko pierworodne Egiptu: od pierworodnego syna faraona, siedzącego na swym tronie, aż do pierworodnego tego, który był zamknięty w więzieniu, a także wszelkie pierworodne z bydła.",
      "I wstał faraon jeszcze w nocy, a z nim wszyscy jego dworzanie i wszyscy Egipcjanie. I podniósł się wielki krzyk w Egipcie, gdyż nie było domu, w którym nie byłoby umarłego.",
      "I jeszcze w nocy kazał faraon, wezwać Mojżesza i Aarona i powiedział: „Wstańcie, wyruszajcie z pośrodka mojego ludu, tak wy, jak i synowie Izraela! Idźcie i służcie Jahwe według waszego pragnienia.",
      "Weźcie z sobą owce wasze i woły wasze, jak pragnęliście, i idźcie. Proście także o łaskę dla mnie”.",
      "I nalegali Egipcjanie na lud, aby jak najprędzej wyszli z kraju, gdyż mówili: „wszyscy pomrzemy”.",
      "I wziął lud ciasto, zanim się zakwasiło, w dzieżach owiniętych płaszczami, i niósł je na barkach.",
      "Synowie Izraela uczynili według tego, jak im nakazał Mojżesz, i wypożyczali od Egipcjan przedmioty srebrne i złote, oraz szaty.",
      "Jahwe wzbudził życzliwość u Egipcjan dla Izraelitów, i pożyczyli im. I w ten sposób złupili Egipcjan.",
      "I wyruszyli synowie Izraela z Ramzes ku Sukkot w liczbie około sześciuset tysięcy mężów pieszych, prócz dzieci.",
      "Także wielkie mnóstwo cudzoziemców wyruszyło z nimi, nadto owce i woły, i olbrzymi dobytek.",
      "Z ciasta, które wynieśli z Egiptu, wypiekli niekwaszone placki, ponieważ się nie zakwasiło. Wypędzeni z Egiptu bez najmniejszej zwłoki, nie zdołali przygotować nawet zapasów na drogę.",
      "A czas pobytu synów Izraela w Egipcie trwał czterysta trzydzieści lat.",
      "I oto tego samego dnia, po upływie czterystu trzydziestu lat, wyszły wszystkie zastępy Jahwe z ziemi egipskiej.",
      "W czasie tej nocy czuwał Jahwe nad wyjściem synów Izraela z ziemi egipskiej. Dlatego noc ta winna być czuwaniem na cześć Jahwe dla wszystkich synów Izraela po wszystkie pokolenia.",
      "Jahwe powiedział do Mojżesza i Aarona: „Takie będzie prawo dotyczące Paschy: Żaden cudzoziemiec nie może brać udziału w jej spożyciu.",
      "Jednak niewolnik nabyty za pieniądze, i gdyś go poddał obrzezaniu, może uczestniczyć w spożyciu.",
      "Obcokrajowiec i kupiec nie może jej spożywać.",
      "W jednym i tym samym domu winna być spożyta Pascha. Nie można wynieść z tego domu żadnego kawałka mięsa na zewnątrz. Kości nie będziecie łamać z niego.",
      "Całe zgromadzenie Izraela będzie to zachowywało.",
      "Jeśliby cudzoziemiec przebywający u ciebie chciał obchodzić Paschę dla uczczenia Jahwe, to musisz obrzezać wpierw wszystkich męskich potomków jego domu, i wtedy dopiero dopuścić go możesz do obchodzenia Paschy, gdyż wtedy będzie miał prawa tubylców. Żaden jednak nieobrzezany nie może spożywać Paschy.",
      "Takie samo prawo będzie dla tubylców i dla cudzoziemców przebywających pośród was.",
      "Wszyscy synowie Izraela uczynią tak, jak polecił Jahwe Mojżeszowi i Aaronowi”.",
      "Tego samego dnia wywiódł Jahwe synów Izraela z ziemi egipskiej według ich zastępów."
    ],
    [
      "Jahwe tak powiedział do Mojżesza:",
      "„Poświęćcie mi wszystko pierworodne. U synów Izraela do mnie należeć będą pierwociny łona macierzyńskiego — zarówno człowiek, jak i zwierzę”.",
      "Mojżesz powiedział do ludu: „Pamiętajcie o dniu tym, gdyście wyszli z Egiptu, z domu niewoli, gdyż potężną ręką wywiódł was Jahwe stamtąd. W tym to dniu nie wolno jeść chleba kwaszonego.",
      "Dziś wychodzicie z Egiptu, w miesiącu Abib.",
      "Gdy zaś Jahwe wprowadzi cię do kraju Kananejczyka, Hetyty, Amoryty, Chiwity, Jebuzyty, jak przyrzekł pod przysięgą ojcom, że da im ziemię mlekiem i miodem płynąca, wtedy winieneś obchodzić to święto w tym samym miesiącu.",
      "Przez siedem dni będziesz jadł chleb niekwaszony, a w dniu siódmym będzie dla ciebie święto ku czci Jahwe.",
      "Jedynie niekwaszony chleb można jeść w czasie tych siedmiu dni i nie będzie można ujrzeć u ciebie chleba kwaszonego, ani nie będzie można ujrzeć żadnego innego kwasu w twoich granicach.",
      "W dniu tym będziesz opowiadał synowi twojemu mówiąc: „To się czyni dla tego, co uczynił Jahwe dla mnie w czasie wyjścia z Egiptu”.",
      "I będzie ci jako znak na ręce twojej i jako przypomnienie między oczyma twoimi, aby prawo Jahwe było zawsze w ustach twoich, gdyż ręką potężną wywiódł cię Jahwe z Egiptu.",
      "I będziesz zachowywał to postanowienie w oznaczonym czasie rok w rok,",
      "gdy Jahwe wprowadzi cię do kraju Kananejczyka, jak to przysiągł ojcom twoim i da tobie.",
      "I oddasz wszelkie pierwociny łona matki dla Jahwe, i wszelki pierwszy płód bydła, jaki będzie u ciebie; co jest rodzaju męskiego, należy do Jahwe.",
      "Lecz pierworodny płód osła wykupisz jagnięciem, a jeślibyś nie chciał wykupić, to musisz mu złamać kark. Pierworodnych ludzi z synów twych wykupisz.",
      "Gdy cię syn zapyta w przyszłości: „Co oznacza ten zwyczaj?” — odpowiesz mu: „Jahwe ręką mocną wywiódł nas z Egiptu, z domu niewoli.",
      "Gdy faraon wzbraniał się uwolnić nas, Jahwe wybił wszystko, co pierworodne w ziemi egipskiej, zarówno pierworodne z ludzi, jak i z bydła, dlatego ofiaruję Jahwe męskie pierwociny łona matki i wykupuję pierworodnego mego syna”.",
      "Ten obrzęd będzie jakby znak na ręce twojej, i jakby przypomnienie między twymi oczyma, że Jahwe potężną ręką wywiódł cię z Egiptu”.",
      "Gdy faraon uwolnił lud, nie wiódł go Bóg drogą [prowadzącą] do ziemi filistyńskiej, chociaż była najkrótsza. Powiedział bowiem Bóg: „Żeby lud na widok czekających go walk nie żałował i nie wrócił do Egiptu”.",
      "Prowadził tedy Bóg lud okrężną drogą pustynną ku Morzu Czerwonemu, a synowie Izraela wyszli uzbrojeni z ziemi egipskiej.",
      "Zabrał też Mojżesz z sobą kości Józefa, gdyż ten przysięgą zobowiązał synów Izraela mówiąc: „Wspomoże was niezawodnie Bóg, a wówczas zabierzcie stąd kości moje z sobą”.",
      "I wyruszyli z Sukkot i rozbili obóz w Etam, na skraju pustyni.",
      "A Jahwe szedł przed nimi podczas dnia jako słup obłoku, by ich prowadzić należytą drogą, podczas nocy zaś jako słup ognia, aby im świecić, żeby mogli podróżować zarówno we dnie, jak i w nocy.",
      "Nie ustępował sprzed ludu słup obłoku we dnie ani słup ognia w nocy."
    ],
    [
      "I rzekł Jahwe do Mojżesza te słowa:",
      "„Rozkaż synom Izraela: Niech zawrócą i niech rozbiją obóz pod Pi-hachirot pomiędzy Migdol a morzem, naprzeciw Baal-Sefon. Rozbijcie namioty naprzeciw tego miejsca nad morzem.",
      "Faraon powie wtedy: „Synowie Izraela zabłądzili w kraju, a pustynia zamknęła im drogę”.",
      "Uczynię twardym serce faraona, i urządzi pościg za wami. Wtedy okażę potęgę moją nad faraonem i nad całym wojskiem jego. Poznają wówczas Egipcjanie, że Ja jestem Jahwe”. I uczynili w ten sposób.",
      "Gdy doniesiono królowi Egiptu o ucieczce ludu, zmieniło się usposobienie faraona i jego sług, i rzekli: „Cóżeśmy uczynili pozwalając Izraelowi opuścić naszą służbę!”",
      "Rozkazał wówczas faraon zaprzęgać swoje wozy i zabrał ludzi swoich z sobą.",
      "Wziął sześćset wozów wyborowych oraz [wybrał] z wszystkich innych wozów egipskich, a na każdym z nich byli dzielni wojownicy.",
      "Jahwe uczynił nieustępliwym serce faraona, króla Egiptu, który uczynił pościg za synami Izraela. Ci jednak wyszli cało dzięki potężnej pomocy.",
      "Egipcjanie tedy ścigali ich i dopędzili obozujących nad morzem — wszystkie konie i wozy faraona, jeźdźcy i całe wojsko jego — pod Pi-hachirot naprzeciw Baal-Sefon.",
      "A gdy się zbliżył faraon, synowie Izraela podnieśli swe oczy, a ujrzawszy że Egipcjanie ciągną za nimi, zostali ogarnięci wielkim strachem. Synowie Izraela podnieśli głośne wołanie do Jahwe.",
      "Rzekli do Mojżesza: „Czyż brakowało grobów w Egipcie, że nas tu przyprowadziłeś, abyśmy pomarli na pustyni? Cóż za usługę wyświadczyłeś nam przez to, że wyprowadziłeś nas z Egiptu?",
      "Czyż nie mówiliśmy ci wyraźnie w Egipcie: Zostaw nas w spokoju, chcemy służyć Egipcjanom? Lepiej bowiem nam było służyć im, niż umierać na tej pustyni”.",
      "Mojżesz odpowiedział ludowi: „Nie bójcie się! Pozostańcie na swoim miejscu, a zobaczycie zbawienie Jahwe, które zgotuje nam dzisiaj. Egipcjan, których widzicie teraz, nie będziecie już nigdy więcej oglądać.",
      "Jahwe będzie walczył za was, a wy będziecie spokojni”.",
      "Jahwe rzekł do Mojżesza: „Czemu głośno wołasz do mnie? Powiedz synom Izraela niech ruszają w drogę.",
      "Ty zaś podnieś swą laskę i wyciągnij rękę twoją nad morze i rozdziel je na dwoje, a wejdą synowie Izraela w środek na suchą ziemię.",
      "Ja natomiast uczynię nieustępliwymi serca Egipcjan, że pójdą za wami. Wtedy okażę moją potęgę wobec faraona, całego wojska jego, wozów i wszystkich jeźdźców jego.",
      "A gdy okażę moją potęgę wobec faraona, jego wozów i jeźdźców, wtedy poznają Egipcjanie, żem ja jest Jahwe”.",
      "Anioł Boży, który szedł na przedzie wojsk izraelskich, zmienił miejsce i szedł na ich tyłach. Słup obłoku również przeszedł z przodu i zajął ich tyły,",
      "stając między wojskiem egipskim a wojskiem izraelskim. I tam był obłok ciemnością, tu zaś oświecał noc. I nie zbliżyli się jedni do drugich przez całą noc.",
      "Mojżesz wyciągnął rękę swą nad morzem, a Jahwe cofnął wody gwałtownym wiatrem wschodnim, który wiał przez całą noc i uczynił morze suchą ziemią. Wody się rozstąpiły,",
      "a synowie Izraela szli przez środek morza po suchej ziemi, mając mur z wód po prawej i po lewej stronie.",
      "Egipcjanie ścigali ich. Wszystkie konie faraona, jego wozy i jeźdźcy ciągnęli za nimi w środek morza.",
      "O świcie spojrzał Jahwe z kolumny ognia i kolumny obłoku na wojsko egipskie i zmusił ich do ucieczki.",
      "I połamał koła ich wozów, tak że z wielką trudnością mogli się naprzód posuwać. Egipcjanie krzyknęli: „Uciekajmy przed Izraelem, bo Jahwe walczy za nich z Egipcjanami”.",
      "A Jahwe rzekł do Mojżesza: „Wyciągnij rękę twą nad morze, aby wody zalały Egipcjan, ich wozy i jeźdźców”.",
      "Wyciągnął Mojżesz rękę swą nad morze, które o brzasku dnia wróciło na swoje miejsce. Egipcjanie uciekając biegli naprzeciw falom, i pogrążył ich Jahwe w pośrodku morza.",
      "Powracające fale zatopiły wozy i jeźdźców całego wojska faraona, które weszło w morze ścigając synów Izraela. Nie ocalał z nich ani jeden.",
      "Synowie zaś Izraela szli po suchym dnie morskim, mając mur z wód po prawej i po lewej stronie.",
      "W tym to dniu wybawił Jahwe Izraela z rąk Egipcjan. I widzieli Izraelici martwych Egipcjan na brzegu morza.",
      "Gdy Izraelici widzieli wielkie dzieło, którego dokonał Jahwe wobec Egipcjan, lękali się Jahwe i uwierzyli Mu oraz Jego słudze Mojżeszowi."
    ],
    [
      "Wtedy Mojżesz i synowie Izraela razem z nim śpiewali taką pieśń chwały ku czci Jahwe: „Będę śpiewał pieśń chwały na cześć Jahwe, Który wspaniale swą potęgę okazał, Gdy konia i jeźdźca jego Pogrążył w morskiej przepaści.",
      "Jahwe jest moją mocą i moją chlubą! Jemu zawdzięczam moje ocalenie. On Bogiem moim, uwielbiać Go będę, On Bogiem ojca mego, wywyższać Go będę,",
      "Jahwe, mocarz wojny, Jahwe jest imię Jego.",
      "Rzucił w morze wozy faraona i jego wojsko. Wyborowi wodzowie jego zginęli w Morzu Czerwonym.",
      "Przepaści ich ogarnęły, Jak głaz runęli w głębinę.",
      "Uwielbiona jest potęga prawicy Twej, Jahwe, Nieprzyjaciół, o Jahwe, prawica Twa starła.",
      "Pełen potęgi zniszczyłeś przeciwników Twoich, Twój gniew im okazałeś, a spalił ich jak słomę.",
      "Pod tchnieniem Twoich nozdrzy spiętrzyły się wody, Żywioły płynne stanęły jak wały, W pośrodku morza zakrzepły głębiny.",
      "Mówił nieprzyjaciel: „Będę ścigał, pochwycę, Zdobycz podzielę, duszę mą nasycę, Miecza dobędę, ręką moją ich zetrę”.",
      "Wionęło tchnienie Twoje i przykryło ich morze, Zniknęli jak ołów pośród wód gwałtownych.",
      "Któż jest pośród bogów równy Tobie, Jahwe, W blasku świętości któż Ci jest podobny, Straszliwy w czynach, cuda Działający!",
      "Prawicę swą wyciągnąłeś, I pożarła ich ziemia głęboka.",
      "Wiodłeś Twą łaską lud oswobodzony, Prowadziłeś Twą mocą w przybytek Twój święty.",
      "Wieść tę narody przyjęły ze drżeniem, Padł strach na mieszkańców filistyńskiej ziemi.",
      "Przerazili się wtedy książęta Edomu, Wodzów Moabu ogarnęła bojaźń, Truchleją z trwogi mieszkańcy Kanaanu.",
      "Strach i przerażenie owładnęły nimi. Wobec siły ramienia Twego zamilkli jak kamień, Aż przejdzie lud Twój, o Jahwe, Aż przejdzie lud, któryś sobie nabył.",
      "Wyprowadziłeś ich i osadziłeś na górze Twego dziedzictwa, W miejscu, które uczyniłeś, Jahwe, swym mieszkaniem.",
      "Jahwe jest królem na zawsze, na wieki!",
      "Gdy weszły w morze konie faraona z wozami i jeźdźcami, Jahwe przywiódł na nich z powrotem fale morskie, Synowie zaś Izraela przeszli suchą nogą morze”.",
      "Miriam prorokini, siostra Aarona, wzięła bębenki w rękę swoją, a wszystkie niewiasty szły za nią w pląsach i uderzały w bębenki.",
      "A Miriam przyśpiewywała im: „Śpiewajmy pieśń chwały na cześć Jahwe, Który swą potęgę okazał, Gdy konie i jeźdźców ich Pogrążył w morskie głębiny”.",
      "Mojżesz polecił Izraelitom wyruszyć od Morza Czerwonego, i szli w kierunku pustyni Sur. Podróżowali trzy dni poprzez pustynię, a nie znaleźli wody.",
      "I przybyli potem do [miejscowości] Mara i nie mogli pić wód, gdyż były gorzkie; przeto nadano temu miejscu nazwę Mara.",
      "Szemrał lud przeciw Mojżeszowi i mówił: „Cóż będziemy pili?”",
      "Mojżesz wołał do Jahwe, a Jahwe wskazał mu drewno. I wrzucił je do wody, i stały się wody słodkie. Tam Jahwe ustanowił dlań prawa i rozporządzenia, i tam go doświadczał.",
      "I powiedział: „Jeśli wiernie słuchał będziesz głosu Jahwe, Boga twego, i będziesz wykonywał to, co jest słuszne w oczach Jego; jeśli będziesz dawał posłuch Jego przykazaniom i strzegł wszystkich praw Jego, to nie ukarzę cię żadną z tych plag, jakie zesłałem na Egipt, bo ja, Jahwe, chcę być twym lekarzem”.",
      "Potem przybyli do Elim, gdzie było dwanaście źródeł i siedemdziesiąt palm. Tutaj to rozbili namioty nad wodą."
    ],
    [
      "Następnie wyruszyli z Elim. Przybyło zaś całe zgromadzenie synów Izraela na pustynię Sin, położoną między Elim a Synajem, piętnastego dnia drugiego miesiąca od ich wyjścia z ziemi egipskiej.",
      "I zaczęło szemrać na pustyni całe zgromadzenie synów Izraela przeciw Mojżeszowi i przeciw Aaronowi.",
      "Synowie Izraela mówili im: „Obyśmy pomarli z rąk Jahwe w ziemi egipskiej, gdyśmy, zasiadali przed garnkami mięsa i jadali chleb do sytości! Wyprowadziliście nas na tę pustynię, aby głodem umorzyć całą tę rzeszę”.",
      "Jahwe powiedział wówczas do Mojżesza: „Oto ześlę wam chleb z nieba na kształt deszczu. I będzie wychodził lud i każdego dnia będzie zbierał według potrzeby dziennej. Chcę ich także doświadczyć, czy pójdą za moimi rozkazami, czy też nie.",
      "Lecz w dniu szóstym zrobią zapas tego, co przyniosą, a będzie to podwójna ilość tego, co będą zbierać codziennie”.",
      "Mojżesz i Aaron powiedzieli do społeczności synów Izraela: „Tego wieczora ujrzycie, że to Jahwe wyprowadził was z ziemi egipskiej.",
      "A rano ujrzycie chwałę Jahwe, gdyż usłyszał On, że szemrzecie przeciw Jahwe. Czymże my jesteśmy, że szemrzecie przeciw nam?”",
      "Mojżesz powiedział: „Wieczorem Jahwe da wam mięso do jedzenia, a rano chleb do sytości, gdyż słyszał Jahwe szemranie wasze przeciw Niemu. Czymże bowiem my jesteśmy? Nie szemraliście przeciwko nam, ale przeciw Jahwe!”",
      "Mojżesz rzekł do Aarona: „Powiedz całemu zebraniu synów Izraela: „Zbliżcie się do Jahwe, gdyż słyszał wasze szemrania”.",
      "w czasie przemowy Aarona do całego zgromadzenia synów Izraela spojrzeli ku pustyni i ukazała się im chwała Jahwe w obłoku.",
      "I przemówił Jahwe do Mojżesza tymi słowami:",
      "„Słyszałem szemranie synów Izraela. Powiedz im tak: „Między dwoma wieczorami będziecie jeść mięso, a rano nasycicie się chlebem. Poznacie wtedy, że ja, Jahwe, jestem Bogiem waszym”.",
      "Rzeczy wiście wieczorem przyleciały przepiórki i zakryły obóz, a nazajutrz rano warstwa rosy leżała dokoła obozu.",
      "Gdy się warstwa rosy uniosła ku górze, wówczas na pustyni leżało coś drobnego, ziarnistego, niby szron na ziemi.",
      "Na widok tego synowie Izraela pytali się wzajemnie: „Co to jest?” — gdyż nie wiedzieli, co to było. Wtedy powiedział do nich Mojżesz: „To jest chleb, który daje wam Jahwe na pokarm.",
      "To zaś polecił wam Jahwe: Każdy z was zbierze dla siebie według swej potrzeby, gomor na głowę. Każdy z was przyniesie według liczby osób, które należą do jego namiotu”.",
      "Synowie Izraela uczynili tak i zebrali jedni dużo, drudzy mało.",
      "Gdy mierzyli swój zbiór gomorem, to ten, który zebrał wiele manny, nie miał nic zbywającego, kto zaś za mało zebrał, nie miał żadnego braku. Okazało się, że każdy zebrał według swych potrzeb.",
      "Następnie Mojżesz powiedział do nich: „Niechaj nikt nie pozostawia nic z tego do następnego rana”.",
      "Niektórzy nie posłuchali Mojżesza i pozostawili trochę na następne rano. Jednak manna gniła, psuła się i wydawała woń nieznośną. I rozgniewał się na nich Mojżesz.",
      "Zbierali przeto każdego rana mannę, każdy według swych potrzeb. Lecz gdy słońce goręcej świeciło, topniała.",
      "W szóstym zaś dniu zbierali podwójną ilość pożywienia, dwa gomory na każdego poszczególnego. I przybyli wszyscy przełożeni zgromadzenia i donieśli to Mojżeszowi.",
      "A on rzekł do nich: „Oto, co Jahwe chciał wam powiedzieć: „Dniem spoczynku świętym, szabatem poświęconym Jahwe jest dzień jutrzejszy”. Upieczcie, co chcecie upiec, i ugotujcie, co chcecie ugotować. Wszystko zaś, co wam zbywa, odłóżcie na dzień następny”.",
      "I odłożyli na następny dzień według rozkazu Mojżesza. I nie wydawała nieznośnego zapachu ani też nie tworzyły się w niej robaki.",
      "Mojżesz powiedział: „Jedzcie to dzisiaj, albowiem dzisiaj jest szabat ku czci Jahwe! Dzisiaj nie znajdziecie tego na polu.",
      "Przez sześć dni możecie zbierać, jednak w dniu siódmym jest szabat i nie będzie nic tego dnia”.",
      "Niektórzy z ludu wyszli siódmego dnia, aby zbierać, ale nie znaleźli nic.",
      "Wówczas Jahwe powiedział do Mojżesza: „Jakże długo jeszcze będziecie się wzbraniali zachowywać moje nakazy i moje prawa?",
      "Patrzcie! Jahwe nakazał wam szabat i dlatego w szóstym dniu dał wam pokarm na dwa dni. Każdy przeto z was pozostanie w domu! Żaden z was niech w dniu siódmym nie opuszcza swego miejsca zamieszkania”.",
      "I stosownie do tego lud obchodził dnia siódmego szabat.",
      "Dom Izraela nadał [temu pokarmowi] nazwę manna. Była ona biała jak ziarno kolendra i miała smak placka z miodem.",
      "Mojżesz rzekł: „Oto, co rozkazał Jahwe: „Napełnijcie gomor i przechowajcie go dla waszych późniejszych pokoleń, aby ujrzeli pokarm, którym żywiłem was na pustyni po wyprowadzeniu z ziemi egipskiej”.",
      "Mojżesz rzekł do Aarona: „Weź naczynie i napełnij je gomorem manny, i złóż ją przed Jahwe, aby przechować ją dla waszych późniejszych pokoleń”.",
      "Aaron wziął naczynie napełnione gomorem manny, jak to Jahwe nakazał Mojżeszowi, i położył mannę dla przechowania przed Świadectwem.",
      "Synowie Izraela jedli mannę przez czterdzieści lat, aż przybyli do ziemi zamieszkałej. Jedli mannę, aż przybyli do granic ziemi Kanaan.",
      "Gomor zaś jest dziesiątą częścią efy."
    ],
    [
      "Cała społeczność synów Izraela wyruszyła na rozkaz Jahwe z pustym Sin, aby przebyć dalsze etapy. Potem rozbili obóz w Rafidim, gdzie lud nie miał wody do picia.",
      "I kłócił się lud z Mojżeszem mówiąc: „Daj nam wody do picia!” Mojżesz odpowiedział im: „Czemu kłócicie się ze mną? I czemu kusicie Jahwe?”",
      "Ale lud pragnął tam wody i dlatego szemrał przeciw Mojżeszowi i mówił: „Czy po to wyprowadziłeś nas z Egiptu, aby nas, nasze dzieci i nasze bydło wydać na śmierć z pragnienia?”",
      "Mojżesz wołał wtedy do Jahwe i mówił: „Co mam uczynić z tym ludem? Niewiele [brakuje], a ukamienują mnie!”",
      "Jahwe odpowiedział Mojżeszowi: „Wyjdź przed lud i weź kilku ze starszych Izraela z sobą. Weź w rękę twoją laskę, którą uderzyłeś Nil, i idź.",
      "Oto Ja stanę przed tobą na skale, na Horebie. Uderzysz w skałę, a wypłynie z niej woda, i lud zaspokoi swe pragnienie”. Mojżesz uczynił tak na oczach starszyzny izraelskiej.",
      "I nazwał miejsce to Massa i Meriba, ponieważ tutaj kłócili się synowie izraelscy i kusili Jahwe mówiąc: „Czy też Jahwe jest rzeczywiście w pośrodku nas, czy nie?”",
      "Amalekici przybyli, aby walczyć z Izraelitami w Rafidim.",
      "Mojżesz powiedział wtedy do Jozuego: „Wybierz nam mężów i wyrusz z nimi jutro rano na walkę z Amalekitami. Ja stanę na szczycie góry z laską Boga w ręku”.",
      "Jozue spełnił polecenie Mojżesza i wyruszył na walkę ż Amalekitami. Mojżesz, Aaron i Hur wyszli na szczyt góry.",
      "Jak długo Mojżesz trzymał ręce podniesione do góry, Izrael miał przewagę. Gdy zaś ręce opuszczał, miał przewagę Amalekita.",
      "Gdy ręce Mojżesza zdrętwiały, wzięli kamień i podłożyli podeń, i usiadł na nim. Aaron i Hur podparli zaś jego ręce, jeden z tej, a drugi z tamtej strony. W ten sposób aż do zachodu słońca były ręce jego stale wzniesione wysoko.",
      "I tak zdołał Jozue pokonać Amalekitów i ich lud ostrzem miecza.",
      "Jahwe powiedział wtedy do Mojżesza: „Zapisz to na pamiątkę w księgę i wyryj to w pamięci Jozuego, że Ja zgładzę pamięć o Amalekicie pod niebem”.",
      "Potem Mojżesz zbudował ołtarz, który nazwał JahweNissi,",
      "gdyż mówił: „Podniósł rękę na tron Jahwe, dlatego jest w wojnie z Amalekita z pokolenia w pokolenie”."
    ],
    [
      "Gdy teść Mojżesza, kapłan madianicki Jetro, usłyszał opowiadanie o tym wszystkim, co Bóg uczynił dla Mojżesza i dla Izraela, jego ludu, że Jahwe wyprowadził Izraelitów z Egiptu,",
      "wówczas Jetro, teść Mojżesza, wziął żoną Mojżesza Seforę, którą ten odesłał, i dwóch jego synów.",
      "Jeden z nich miał imię Gersom, ba powiedział: „Jestem cudzoziemcem w obcej ziemi”.",
      "Drugi zaś miał imię Eliezer, gdyż: „Bóg mojego ojca był dla mnie pomocą i wyratował mię od miecza faraona”.",
      "Jetro, teść Mojżesza, przyszedł z synami i żoną jego do Mojżesza na pustynię, gdzie obozował wówczas pod górą Bożą.",
      "I polecił donieść Mojżeszowi: „Ja Jetro, twój teść, zdążam do ciebie z żoną twoją i z oboma twoimi synami”.",
      "Wyszedł Mojżesz naprzeciw teścia, pokłonił się mu i ucałował go. Potem wypytywali się wzajemnie o powodzenie i udali się do obozu.",
      "Mojżesz opowiedział swemu teściowi wszystko, co Jahwe uczynił faraonowi i Egipcjanom przez wzgląd na Izraela, oraz o wszystkich trudach, jakie ponieśli w czasie podróży, i jak Jahwe przychodził im z pomocą.",
      "I cieszył się Jetro z wszystkiego dobra, jakie Jahwe wyświadczył, gdy ich uwolnił z rąk Egipcjan.",
      "I powiedział Jetro: „Niech będzie uwielbiony Jahwe, który was ocalił z rąk Egipcjan i z rąk faraona, i wybawił lud z niewoli egipskiej.",
      "Teraz wyznaję, że Jahwe jest większy niż wszyscy inni bogowie, gdyż w ten sposób ukarał tych, co się pysznili nimi”.",
      "Następnie Jetro, teść Mojżesza, złożył Bogu całopalenia i ofiary. Aaron i wszyscy starsi z Izraela przyszli i brali udział z teściem Mojżesza w uczcie przed Bogiem.",
      "Nazajutrz zasiadł Mojżesz, aby sądzić lud. I stał liczny tłum przed Mojżeszem od rana do wieczora.",
      "Gdy teść Mojżesza widział te liczne jego zajęcia z ludem, powiedział doń: „Czemu ty sam się zajmujesz sprawami ludu? Dlaczego sam zasiadasz [na sąd], a cały lud musi stać przed tobą od rana do wieczora?”",
      "Mojżesz odpowiedział swemu teściowi: „Lud przychodzi do mnie, aby się poradzić Boga.",
      "Jeśli mają spór, to przychodzą do mnie i ja rozstrzygam pomiędzy stronami, oznajmiam prawa i przepisy Boże”.",
      "Wtedy powiedział doń teść: „Nie jest dobre to, co czynisz.",
      "Zamączysz siebie i lud, który przy tobie stoi, gdyż taka praca jest dla ciebie za ciężka, i sam jej nie możesz podołać!",
      "Teraz posłuchaj rady, jaką ci daję, a Bóg niechaj będzie z tobą: Sam bądź przedstawicielem swego ludu przed Bogiem i przedstawiaj Bogu jego sprawy.",
      "Pouczaj go dokładnie o przepisach i prawach i pouczaj go o drodze, jaką winien chodzić, i o uczynkach, jakie winien spełniać.",
      "A wyszukaj sobie z całego ludu dzielnych, bojących się Boga i nieprzekupnych mężów, którzy się brzydzą niesprawiedliwym zyskiem, i ustanów ich przełożonymi już to nad tysiącem, już to nad setką, już to nad pięćdziesiątką i nad dziesiątką,",
      "aby mogli sądzić lud w każdym czasie. Ważniejsze sprawy winni tobie przedkładać, sprawy jednak mniejszej wagi sami winni załatwiać. Odciążysz się w ten sposób, gdyż z tobą poniosą ciężar.",
      "Jeśli tak uczynisz, a Bóg cię do tego skłoni, podołasz, a także lud ten zadowolony powróci do siebie”.",
      "Mojżesz usłuchał rady swego teścia i uczynił tak, jak mu to przedstawił.",
      "Wybrał sobie Mojżesz z całego Izraela mężów dzielnych i ustanowił ich kierownikami ludu, przełożonymi nad tysiącem, stu, pięćdziesięcioma i dziesięcioma,",
      "aby wyroki wydawali ludowi w każdym czasie, a tylko ważniejsze wypadki przedkładali Mojżeszowi, wszystkie lżejsze natomiast sami rozstrzygali.",
      "Następnie Mojżesz odprawił swego teścia, i udał się do swego kraju."
    ],
    [
      "Było to w trzecim miesiącu od wyjścia synów Izraela z Egiptu, w tym samym dniu przybyli [Izraelici] na pustynię Synaj.",
      "Wyruszyli z Rafidim, a po przybyciu na pustynię Synaj rozbili obóz na pustyni. Izrael obozował tam naprzeciw góry.",
      "Mojżesz wstąpił wtedy do Boga, a Jahwe zawołał na niego z góry i powiedział: „Tak powiesz domowi Jakuba i to oznajmisz synem Izraela;",
      "„Wyście widzieli, co uczyniłem Egiptowi, jak niosłem was na skrzydłach orlich i przywiodłem was do mnie.",
      "Jeśli pilnie słuchać będziecie głosu mego i strzec przymierza mego, będziecie szczególną moją własnością pośród wszystkich narodów, gdyż do mnie należy cała ziemia.",
      "Lecz wy będziecie mi królestwem kapłanów i ludem świętym”. Takie to słowa powiedz synom Izraela”.",
      "Mojżesz powrócił i zwołał starszych ludu, i przedstawił im to, co mu Jahwe polecił.",
      "Wtedy cały lud jednogłośnie powiedział: „Uczynimy wszystko, co Jahwe rozkazał”. Mojżesz przekazał Jahwe słowa ludu.",
      "Jahwe rzekł do Mojżesza: „Oto Ja przyjdę do ciebie w gęstym obłoku, aby lud słyszał, gdy będę rozmawiał z tobą, i uwierzył tobie na zawsze”. A Mojżesz oznajmił Jahwe słowa ludu.",
      "Jahwe powiedział do Mojżesza: „Idź do ludu i każ się im przygotować dziś i jutro. Niech wypiorą szaty swoje",
      "i niech będą gotowi na trzeci dzień, bo dnia trzeciego zstąpi Jahwe w oczach całego ludu na górę Synaj.",
      "Oznacz ludowi granice dokoła góry i powiedz mu: „Strzeżcie się wstępować na górę i dotykać jej podnóża, gdyż kto by się dotknął góry, będzie ukarany śmiercią”.",
      "Lecz i kto by dotknął jej ręką swą, winien być ukamienowany lub przebity strzałą. Człowiek ani bydlę nie może być zachowane przy życiu. Gdy zaś zagrzmi trąba, wtedy , niech podejdą pod górę”.",
      "Wtedy Mojżesz zstąpił z góry i nakazał przygotować się ludowi. I wyprali swoje szaty.",
      "Później powiedział ludowi: „Bądźcie gotowi za trzy dni i nie zbliżajcie się do niewiasty”.",
      "Trzeciego dnia rano rozległy się grzmoty z błyskawicami, a gęsty obłok rozpostarł się nad górą i rozległ się głos potężnej trąby, tak że cały lud przebywający w obozie trząsł się ze strachu.",
      "Mojżesz wyprowadził lud z obozu naprzeciw Boga i ustawił u stóp góry.",
      "Góra zaś Synaj była cała spowita dymem, gdyż Jahwe wstąpił na nią w ogniu, i uniósł się dym z niej jakoby z pieca, i cała góra bardzo się trzęsła.",
      "Głos trąby się przeciągał i stawał się coraz donioślejszy. Mojżesz mówił, a Bóg odpowiadał mu wśród grzmotów.",
      "Jahwe zstąpił na górę Synaj, na jej szczyt. I wezwał Mojżesza na szczyt góry, i Mojżesz wstąpił.",
      "Jahwe rzekł do Mojżesza: „Zstąp na dół i upomnij lud surowo, aby się nie zbliżali do Jahwe, chcąc Go zobaczyć, gdyż wielu z nich przypłaciłoby to życiem.",
      "Także kapłani, którzy mogą kiedy indziej zbliżać się do Jahwe, winni się trzymać z dala, aby ich Jahwe nie pobił”.",
      "Wtedy rzekł Mojżesz do Jahwe: „Lud nie będzie śmiał podejść do góry Synaj, gdyż zakazałeś mu to surowo, mówiąc: „Oznacz ludowi granicę około góry i ogłoś ją za świętą”.",
      "Teraz Jahwe powiedział doń: „Idź, zstąp na dół, a potem przyjdź ty i Aaron z tobą. Kapłani i lud nie mogą przejść granicy, aby wstąpić do Jahwe, bo by ich ukarał”.",
      "Mojżesz zszedł na dół do ludu i oznajmił mu to."
    ],
    [
      "Wtedy mówił Bóg wszystkie te słowa:",
      "„Ja jestem Jahwe, twój Bóg, którym cię wywiódł z ziemi egipskiej, z domu niewoli.",
      "Nie będziesz miał bogów innych obok mnie!",
      "Nie będziesz czynił żadnej rzeźby ani żadnego obrazu tego, co jest na niebie wysoko, ani tego, co jest na ziemi nisko, ani tego, co jest w wodach pod ziemią!",
      "Nie będziesz się kłaniał przed nimi i nie będziesz im służył, ponieważ ja Jahwe, twój Bóg, jestem Bogiem zazdrosnym, który karzę występek ojców na synach do trzeciego i czwartego pokolenia,",
      "okazuję zaś łaskę aż do tysiącznego pokolenia tym, którzy mię miłują i strzegą moich przykazań.",
      "Nie będziesz wzywał imienia Jahwe, Boga twego, do czczych rzeczy, gdyż Jahwe nie pozostawi bezkarnie tego, który wzywa jego imienia dla czczych rzeczy.",
      "Pamiętaj o dniu szabatu, aby go uczcić.",
      "Sześć dni będziesz pracować i wykonywać wszystkie twe prace.",
      "Dzień zaś siódmy jest szabatem ku czci Jahwe, Boga twego. Nie możesz przeto w dniu tym wykonywać żadnej pracy ani ty sam, ani syn twój, ani twój niewolnik, ani twoja służąca, ani twoje bydło, ani cudzoziemiec, który mieszka pośród twych bram.",
      "Gdyż w sześciu dniach uczynił Jahwe niebo, ziemię, morze oraz wszystko, co jest w nich, w siódmym zaś dniu odpoczął. Dlatego pobłogosławił Jahwe dzień szabatu i uznał go za święty.",
      "Czcij ojca twego i matką twoją, abyś długo żył na ziemi, którą Jahwe, Bóg twój, da tobie.",
      "Nie będziesz zabijał.",
      "Nie będziesz cudzołożył.",
      "Nie będziesz kradł.",
      "Nie będziesz mówił przeciw bliźniemu twemu [jako] świadek kłamstwa.",
      "Nie będziesz pożądał domu bliźniego twego. Nie będziesz pożądał żony bliźniego twego, ani jego niewolnika, ani jego niewolnicy, ani jego wołu, ani jego osła, ani żadnej rzeczy, która należy do bliźniego twego”.",
      "Wtedy wszystek lud, słysząc grzmoty i błyskawice oraz głos trąby i widząc górę dymiącą, przeląkł się i drżał, i stał z daleka.",
      "I mówili do Mojżesza: „Mów ty z nami, a my będziemy; cię słuchać! Ale Bóg niech nie przemawia do nas, abyśmy nie pomarli!”",
      "Mojżesz rzekł do ludu: „Nie bójcie się! Bóg po to przybył, aby was doświadczyć i napełnić was lękiem, żebyście nie grzeszyli”.",
      "Lud stał ciągle z daleka, a Mojżesz zbliżył się do ciemnego obłoku, w którym był Bóg.",
      "Rzekł nadto Jahwe do Mojżesza: „Tak powiesz synom Izraela: „Wy sami widzieliście, że z nieba do was przemawiałem.",
      "Nie będziecie sporządzać obok mnie bogów ze srebra, ani bogów ze złota nie będziecie czynić.",
      "Uczynisz mi ołtarz z ziemi i będziesz składał mi na nim ofiary uwielbienia i pojednania z trzody twojej i z bydła twego na każdym miejscu, gdzie każę ci wspominać moje imię. Przyjdę do ciebie i będę ci błogosławił.",
      "A gdy uczynisz mi ołtarz z kamieni, to nie buduj go z kamieni ciosanych, bo zbezcześcisz go, gdy przyłożysz doń swoje dłuto.",
      "Nie będziesz wstępował po stopniach do mojego ołtarza, żeby się nie odkryła nagość twoja."
    ],
    [
      "Te są prawa, które im przedstawisz.",
      "Jeśli nabędziesz hebrajskiego niewolnika, będzie ci służył sześć lat, w siódmym roku zwolnisz go bez wynagrodzenia.",
      "Jeśli przyszedł sam, odejdzie sam, a jeśli miał żonę, odejdzie z żoną.",
      "Lecz jeśli jego pan dał mu żonę, która zrodziła mu synów i córki, żona jak i dzieci będą należeć do pana, a on odejdzie sam.",
      "A jeśliby niewolnik oświadczył wyraźnie: „Miłuję mojego pana, moją żonę i moje dzieci i nie chcę odejść wolny”,",
      "wówczas zaprowadzi go pan przed Boga i zawiedzie do drzwi albo do bramy, i przekłuje mu pan ucho jego szydłem, i będzie niewolnikiem jego na zawsze.",
      "Jeśliby ktoś sprzedał swoją córkę w niewolę za niewolnicę, nie odejdzie, jak odchodzą [inni] niewolnicy.",
      "A jeśliby nie spodobała się panu, który przeznaczył ją dla siebie, i chciał ją sprzedać, to nie może jej sprzedać obcemu narodowi, gdyż byłoby to zdradą wobec niej.",
      "Jeśli zaś przeznaczył ją synowi swojemu, to niech uczyni z nią, jak prawo nakazuje obejść się z córkami.",
      "Jeśli zaś weźmie sobie inną, nie może jej odmawiać pożywienia, odzieży i mieszkania.",
      "Jeśli nie spełni wobec niej tych trzech [warunków], wówczas odejdzie ona wolna bez wykupu.",
      "Jeśli kto tak uderzy kogoś, że [uderzony] umrze, winien sam być śmiercią ukarany.",
      "Ale jeśliś nie czyhał na to, a Bóg to dopuścił, że wpadł ci pod rękę, [na taki wypadek] wyznaczę ci miejsce, do którego będziesz mógł uciekać.",
      "Jeśli zaś ktoś posunąłby się do tego, że bliźniego zabił podstępnie, oderwiesz go nawet od ołtarza, aby ukarać śmiercią.",
      "Kto by uderzył swego ojca albo matkę, winien być ukarany śmiercią",
      "Kto by porwał człowieka i sprzedał go, albo znaleziono go [jeszcze] w jego ręku, winien być ukarany śmiercią.",
      "Kto by złorzeczył ojcu albo matce, winien być ukarany śmiercią.",
      "Kto by w kłótni uderzył bliźniego kamieniem albo pięścią nie zabijając go, ale powodując jego leżenie w łóżku,",
      "to gdy wstanie i będzie chodził po podwórzu o lasce swojej, wówczas ten, który go uderzył, będzie wolny i tylko mu wynagrodzi przerwę w pracy i dołoży starań, żeby go wyleczyć.",
      "Kto by tak pobił kijem niewolnika, żeby zmarł mu pod jego ręką, winien być surowo ukarany.",
      "A jeśliby pozostali [przy życiu] jeden czy dwa dni, to nie będzie podlegał karze, gdyż są jego własnością.",
      "Gdyby mężczyźni bijąc się, w bójce uderzyli niewiastę brzemienną, i porodziłaby przedwcześnie, ale nie powstała z tego żadna szkoda dla jej zdrowia, to tylko zapłacą grzywnę, jaką na nich nałoży mąż tej niewiasty, czy też dadzą wedle ugody sędziów.",
      "Jeśli zaś poniesie jakąś szkodę, wówczas odda życie za życie,",
      "oko za oko, ząb za ząb, rękę za rękę, nogę za nogę,",
      "oparzenie za oparzenie, ranę za ranę, siniec za siniec.",
      "Jeśliby ktoś uderzył niewolnika lub niewolnicę w oko i spowodował jego utratę, winien ich obdarzyć wolnością za oko.",
      "Również gdyby wybił ząb niewolnikowi swemu lub niewolnicy swojej, winien uczynić ich wolnymi za ząb.",
      "Jeśliby wół pobódł mężczyznę lub niewiastę, i ponieśliby śmierć, wówczas wół musi być ukamienowany, lecz nie wolno spożyć jego mięsa, właściciel zaś wołu będzie wolny od kary.",
      "Gdy jednak wół bódł i dawniej, i zwracano uwagę na to właścicielowi, a on go nie pilnował, i zabiłby mężczyznę lub niewiastę, to nie tylko wół winien być ukamienowany, ale też i właściciel jego winien ponieść śmierć.",
      "Gdyby zaś nałożono mu zapłatę, to winien za swoje życie dać taki okup, jaki mu nałożą.",
      "Jeśliby zaś pobódł chłopca lub dziewczynę, to też winno się postąpić według [takiego samego] przepisu.",
      "Gdyby zaś wół zabódł niewolnika lub niewolnicę, jego właściciel winien wypłacić ich panu trzydzieści sykli srebrnych, wół zaś będzie ukamienowany.",
      "Jeśliby ktoś zostawił cysternę odkrytą, albo jeśliby ktoś wykopał cysternę, a nie pokrył jej, i wpadłby tam wół lub osioł,",
      "właściciel cysterny winien dać właścicielowi bydlęcia odszkodowanie w pieniądzach, a zwierzę będzie należało do niego.",
      "Gdyby wół jednego właściciela uderzył wołu innego właściciela, i zabiłby go, wówczas sprzedadzą wołu i podzielą się zapłatą za niego, i podzielą się też zabitym wołem.",
      "Lecz gdyby było wiadome, że wół ten bódł od dawna, i nie strzegł go jego właściciel, wówczas odda wołu za wołu, a zabity będzie należał do niego."
    ],
    [
      "Jeśliby ktoś ukradł wołu lub owcę i zabiłby je lub sprzedał, wówczas zwróci pięć wołów za jednego wołu i cztery jagnięta za jedną owcę.",
      "Gdyby pochwycił ktoś złodzieja w czasie włamywania się [w nocy] i pobił go tak, żeby umarł, nie będzie winien krwi.",
      "Ale gdyby to uczynił po wschodzie słońca, będzie winien krwi. Złodziej poniesie karę. Jeśli nic nie ma, czym by zapłacił, to należy go sprzedać za taką samą sumę, jaką skradł.",
      "Jeśli to, co ukradł, znajdzie się u niego żywe, czy to wół, czy osioł, czy owca, odda w podwójnej ilości.",
      "Jeśliby ktoś wypasł pole lub winnicę i wypuścił bydło, niszcząc cudze pole, wówczas wynagrodzi tym, co ma najlepszego w swojej winnicy.",
      "Jeśli powstanie ogień i napotka ciernie [ogrodzenia] i spali stertę zboża albo stojące na pniu zboże, albo pole, wówczas [ten, co wzniecił pożar], winien wynagrodzić szkody.",
      "Jeśliby ktoś dał drugiemu pieniądze lub przedmioty wartościowe na przechowanie, i zostałoby to skradzione w domu tego człowieka, a złodziej zostanie wykryty, winien wypłacić dwukrotne odszkodowanie.",
      "Jeśliby nie wykryto złodzieja, to wówczas stawi się właściciel domu przed Bogiem [i przysięgnie], że nie wyciągnął raki po dobro drugiego.",
      "We wszelkiej sprawie poszkodowania dotyczącego wołu, osła, owcy, odzieży, jakiejkolwiek zguby, o której powie, że to jego własność, sprawa ta winna być przedłożona Bogu, a którego Bóg uzna winnym, ten zwróci drugiemu w podwójnej ilości.",
      "Jeśliby ktoś powierzył drugiemu pieczę nad osłem, wołem, owcą lub nad jakimkolwiek innym zwierzęciem, a ono padło lub okaleczyło się, lub zostało uprowadzone, a nie ma na to świadka,",
      "to sprawę między obiema stronami rozstrzygnie przysięga na imię Jahwe, że [przechowujący] nie wyciągnął ręki po dobro drugiego, i właściciel przyjmie, co pozostało, i nie będzie żądał odszkodowania.",
      "Jeśli zaś to zostało skradzione, uiści odszkodowanie właścicielowi.",
      "Jeśli zostało owo [bydlę] rozszarpane przez jakieś dzikie zwierzę, to przyniesie je na dowód i nie musi uiszczać odszkodowania.",
      "Gdyby ktoś wynajął od drugiego [zwierzę], a ono się okaleczyło lub padło w nieobecności właściciela, winien uiścić odszkodowanie.",
      "Gdy jednak stało się to w obecności właściciela, to nie będzie dawał odszkodowania, zwłaszcza jeśli było wynajęte, bo dał cenę wynajmu.",
      "Jeśli ktoś uwiódł dziewicę jeszcze nie zaręczoną i obcował z nią, zapłaci rodzinie opłatę składaną przy zaślubinach i pojmie ją sobie za żonę.",
      "Jeśliby ojciec nie zgodził się oddać mu jej, wówczas winien zapłacić tyle, ile wynosi opłata składana przy zaślubinach.",
      "Nie pozwolisz żyć takiej, która się oddaje czarom.",
      "Ktokolwiek by obcował z zwierzęciem, winien być ukarany śmiercią.",
      "Ktokolwiek by składał ofiary innym bogom poza samym Jahwe, winien być wyklęty.",
      "Nie będziesz gnębił i nie będziesz uciskał cudzoziemców, bo wy sami byliście cudzoziemcami w ziemi egipskiej.",
      "Nie będziesz krzywdził żadnej wdowy i sieroty.",
      "Jeślibyś ich krzywdził i będą się skarżyli do mnie, usłyszę ich skargę",
      "i zapali się gniew mój, i wygubię was mieczem, i będą żony wasze wdowami, a dzieci wasze sierotami.",
      "Jeśli pożyczysz pieniądze ubogiemu mego ludu, żyjącemu obok ciebie, to nie będziesz postępował wobec niego jak lichwiarz i nie każesz mu płacić sobie odsetek.",
      "Jeśli weźmiesz w zastaw płaszcz twego bliźniego, winieneś mu go oddać przed zachodem słońca,",
      "bo jest to jedyna jego szata i jedyne okrycie jego ciała podczas snu. I jeśliby się żalił do mnie, usłyszę go, bo jestem litościwy.",
      "Nie będziesz bluźnił Bogu i nie będziesz złorzeczył temu, który rządzi twoim ludem.",
      "Nie będziesz ociągał się z oddaniem pierwocin ze zbiorów twoich i z winnicy twojej. I oddasz mi twego pierworodnego syna.",
      "To samo uczynisz z pierworodnym z bydła i trzody. Przez siedem dni będzie przy matce swojej, a dnia ósmego oddasz je mnie.",
      "Będziecie dla mnie ludźmi świętymi. Nie będziecie spożywać mięsa zwierzęcia rozszarpanego przez dzikie zwierzęta, ale je rzucicie psom."
    ],
    [
      "Nie będziesz rozgłaszał fałszywych wieści i nie dołożysz ręki, ażeby ż niesprawiedliwymi ludźmi świadczyć na korzyść bezprawia.",
      "Nie łącz się z wielkim tłumem, aby wyrządzić zło. A zeznając w sądzie, nie stawaj po stronie tłumu, aby przechylić wyrok.",
      "A także w procesie nie czyń względów dla biednych.",
      "Jeśli spotkasz wołu twego wroga, albo jego osła błąkającego się, odprowadź je do niego.",
      "Jeśli ujrzysz, że osioł twego wroga upadł pod ciężarem, nie ominiesz, ale razem z nim, przyjdziesz mu z pomocą.",
      "Nie pozwolisz wydać przewrotnego wyroku na ubogiego, który się zwraca do ciebie w swym procesie.",
      "Oddalisz sprawę kłamliwą i nie wydasz wyroku śmierci na niewinnego i sprawiedliwego, bo Ja nie uniewinnię nieprawego.",
      "Nie będziesz przyjmował podarków, ponieważ podarki zaślepiają dobrze widzących i są zgubą spraw słusznych.",
      "Nie będziesz uciskał cudzoziemców, gdyż znacie życie cudzoziemców, bo sami byliście cudzoziemcami w Egipcie.",
      "Przez sześć lat będziesz obsiewał ziemię i zbierał jej płody,",
      "a siódmego pozwolisz jej leżeć odłogiem i nie będziesz czynił zbioru, aby mogli jeść ubodzy z twego ludu, a resztę zjedzą dzikie zwierzęta. Tak też postąpisz z twoją winnicą, i z twoim ogrodem oliwnym.",
      "Sześć dni będziesz pracował, a dnia siódmego zaprzestaniesz pracy, aby odpoczął twój wół i osioł, i odetchnął syn twojej niewolnicy i cudzoziemiec.",
      "Przestrzegajcie wszystkiego, co wam powiedziałem, a imienia bogów obcych nie wymieniajcie, by nikt nie słyszał ich z ust waszych.",
      "Trzy uroczyste święta będziesz obchodził w każdym roku.",
      "Obchodząc święto przaśników będziesz jadł, jak ci to nakazałem, przez siedem dni chleb z niekwaszonej mąki, w oznaczonym dniu miesiąca Abib, gdyż w tym miesiącu wyszedłeś z Egiptu. I nie powinniście pokazywać się wtedy z próżnymi rękami.",
      "I święto żniw pierwszych twoich zbiorów z tego, co posiałeś na roli, oraz święto zbiorów na końcu roku, gdy pozbierasz z pola wszystko.",
      "Trzy razy w roku zjawić się winien każdy mężczyzna przed Jahwe, Bogiem swoim.",
      "Nie będziesz składał krwi mojej ofiary z chlebem kwaszonym, i nie będziesz przechowywał do rana tłuszczu mojej świątecznej ofiary.",
      "Przyniesiesz do domu Jahwe, Boga twego, pierwociny z płodów ziemi. I nie będziesz gotował koźlęcia w mleku jego matki.",
      "Oto ja posyłam anioła przed tobą, aby cię strzegł w czasie twej drogi i doprowadził cię do miejsca, które ci wyznaczyłem.",
      "Szanuj go i bądź uważny na jego słowa. Nie sprzeciwiaj się mu w niczym, gdyż nie przebaczy waszych przewinień, bo imię moje jest w nim.",
      "Jeśli będziesz wiernie słuchał jego głosu i wykonywał to wszystko, co ci polecam, będę nieprzyjacielem twoich nieprzyjaciół i będę odnosił się wrogo do odnoszących się tak do ciebie.",
      "Mój anioł poprzedzi cię i zaprowadzi do Amoryty, Hetyty, Ferezyjczyka, Kananejczyka, Chiwity, Jebuzyty, i Ja ich wygładzę.",
      "Nie będziesz się kłaniał bogom ich i nie będziesz im służył. Nie będziesz postępował według ich postępków, lecz zburzysz zupełnie i bezlitośnie połamiesz w kawałki ich święte słupy.",
      "Będziecie oddawać cześć Jahwe, Bogu waszemu, gdyż pobłogosławi waszemu posiłkowi i waszemu napojowi i oddali od ciebie wszelką chorobę.",
      "Żadna kobieta w twoim kraju nie będzie miała przedwczesnego porodu i żadna nie będzie bezdzietna. Liczbę dni twojego życia uczynię pełną.",
      "Lęk wzbudzę przed tobą oraz wprawię w przerażenie wszelki lud, do którego przyjdziesz. Sprawię, że będą uciekać przed tobą wszyscy twoi nieprzyjaciele.",
      "Ja poślę przed tobą szerszenie, które wypędzą Chiwitę, Kananejczyka i Hetytę przed tobą.",
      "Nie wypędzą go przed tobą w jednym roku, aby kraj nie stał się pustynią i nie rozmnożył się w nim dziki zwierz na twoją szkodę.",
      "Będę ich wyrzucał stopniowo przed tobą, gdy się staniesz liczniejszym, byś mógł zająć całkowicie ten kraj, który jest twoim dziedzictwem.",
      "Ustanowię granice twego kraju od Morza Czerwonego do morza filistyńskiego, od pustyni aż do Rzeki. Oddam w ręce wasze mieszkańców tego kraju, a ty ich przepędzisz spośród was.",
      "Nie będziesz zawierał z nimi ani z ich bogami przymierzy.",
      "Nie mogą mieszkać w twoim kraju, gdyż przywiedliby cię do grzechu przeciw mnie. Mógłbyś służyć ich bogom, co byłoby dla ciebie zgubą”."
    ],
    [
      "I rzekł [Jahwe] do Mojżesza: „Wstąp do Jahwe, ty, Aaron, Nadab, Abihu i siedemdziesięciu ze starszych Izraela i oddajcie pokłon z daleka.",
      "Mojżesz sam zbliży się do Jahwe, lecz oni nie zbliżą się i lud nie wstąpi z nim”.",
      "Wrócił Mojżesz i obwieścił ludowi wszystkie słowa Jahwe i wszystkie jego zlecenia. Wtedy lud cały odpowiedział jednogłośnie: „Wszystkie słowa, jakie powiedział Jahwe, wypełnimy”.",
      "Spisał tedy Mojżesz wszystkie słowa Jahwe. Nazajutrz wcześnie rano zbudował ołtarz u stóp góry i postawił dwanaście słupów, stosownie do liczby dwunastu pokoleń Izraela.",
      "Potem polecił młodzieńcom, synów Izraela złożyć ofiarę uwielbienia i ofiarę pojednania z cielców,",
      "Mojżesz zaś wziął połowę krwi i wylał ją do czar, a drugą połową krwi skropił ołtarz.",
      "Wtedy wziął księgę Przymierza i czytał ją głośno ludowi, i oświadczyli: „Wszystko, co powiedział Jahwe, uczynimy i będziemy posłuszni”.",
      "Mojżesz wziął krew i pokropił nią lud, mówiąc: „Oto krew Przymierza, które Jahwe zawarł z wami na podstawie wszystkich tych słów”.",
      "Wstąpił Mojżesz wraz z Aaronem, Nadabem, Abihu i siedemdziesięciu starszymi Izraela.",
      "Ujrzeli Boga Izraela, a pod jego stopami jakoby jakieś dzieło z szafirowych kamieni, świecących jak samo niebo.",
      "Na wybranych synów Izraela nie podniósł swej ręki, mogli przeto patrzeć na Boga. Potem jedli i pili.",
      "Jahwe rzekł do Mojżesza: „Wstąp do mnie na górę i pozostań tam, a dam ci tablice kamienne, prawa i przykazania, które napisałem, aby ich pouczyć”.",
      "Wstał wiać Mojżesz i Jozue, jego pomocnik, i wstąpił Mojżesz na górę Bożą.",
      "Powiedział zaś tak do starszyzny: „Pozostańcie tu aż wrócimy do was. Oto macie Aarona i Hura. Kto miałby jakąś sprawę do załatwienia, zwrócić się może do nich”.",
      "Gdy zaś Mojżesz wstąpił na górę, obłok zakrył górę.",
      "Chwała Jahwe spoczęła na górze Synaj, i okrywał ją obłok przez sześć dni. W siódmym dniu [Jahwe] przywołał Mojżesza z pośrodka obłoku.",
      "A wygląd chwały Jahwe w oczach synów Izraela był jako ogień pożerający na szczycie góry.",
      "Mojżesz wszedł w środek obłoku i wstąpił na górę. I pozostał Mojżesz na górze przez czterdzieści dni i przez czterdzieści nocy."
    ],
    [
      "Jahwe rzekł tak do Mojżesza:",
      "„Powiedz synom Izraela, aby zebrali dla mnie daninę. Od każdego człowieka, którego skłoni do tego serce, przyjmijcie dla mnie daninę.",
      "Macie zaś przygotować w ofierze: złoto, srebro i miedź,",
      "purpurę fioletową i czerwoną, karmazyn, bisior i sierść kozią;",
      "baranie skóry farbowane na czerwono i skóry z delfinów oraz drzewo akacjowe.",
      "Oliwę do świecznika, wonności do wyrobu oleju namaszczania i pachnących kadzideł;",
      "kamienie onyksowe i inne drogie kamienie dla ozdobienia efodu i pektorału.",
      "I uczynią mi święty przybytek, abym mógł zamieszkać pośród was.",
      "Budowę zaś przybytku i robotę wszelkich jego sprzętów wykonają całkowicie według wzoru, jaki ci ukażę.",
      "I uczynią arkę z drzewa akacjowego; jej długość będzie wynosiła dwa i pół łokcia; jej wysokość półtora łokcia i jej szerokość półtora łokcia.",
      "I pokryjesz ją szczerym złotem wewnątrz i zewnątrz, i uczynisz nad nią dokoła złote wieńce.",
      "Uczynisz do niej cztery pierścienie ze złota i przymocujesz je do czterech jej krawędzi, dwa pierścienie do jednego jej boku, i dwa do drugiego jej boku.",
      "Rozkażesz zrobić drążki z drzewa akacjowego i pokryjesz je złotem.",
      "I włożysz drążki te do pierścieni na obu bokach arki do jej przenoszenia.",
      "Drążki pozostaną w pierścieniach arki i nie będą z nich wyjmowane.",
      "I włożysz do arki Świadectwo, które dam tobie.",
      "I uczynisz przebłagalnię ze szczerego złota; długość jej wynosić będzie dwa i pół łokcia, szerokość zaś półtora łokcia.",
      "Dwa też cheruby wykujesz ze złota. Uczynisz zaś ich na obu końcach przebłagalni.",
      "Jednego cheruba uczynisz na jednym końcu, a drugiego cheruba na drugim końcu przebłagalni. Uczynicie Cherubów na końcach górnych.",
      "Cheruby będą miały rozpostarte swe skrzydła ku górze i zakryją swymi skrzydłami przebłagalnię, twarze zaś swe będą miały zwrócone jeden ku drugiemu. I ku przebłagalni będą zwrócone twarze Cherubów.",
      "Umieścisz przebłagalnię na wierzchu arki, w arce zaś złożysz Świadectwo, które dam tobie.",
      "Tam będę spotykał się z tobą i sponad przebłagalni i spośród Cherubów, którzy są ponad arką przymierza, będę z tobą rozmawiał o wszystkich przykazaniach, które dam za twoim pośrednictwem synom Izraela.",
      "Uczynisz też stół z drzewa akacjowego; jego długość będzie wynosić dwa łokcie, jego szerokość jeden łokieć, a jego wysokość półtora łokcia.",
      "Pokryjesz go szczerym złotem i uczynisz dokoła wieniec złoty.",
      "I uczynisz wokoło listwę na cztery palce szeroką i zrobisz wieniec złoty wzdłuż tej listwy.",
      "Uczynisz następnie cztery pierścienie złote i przyprawisz je do czterech końców, gdzie się znajdują jego nogi.",
      "Blisko listwy będą się znajdować cztery pierścienie do włożenia w nie drążków z drzewa akacjowego do przenoszenia stołu.",
      "A zrobisz te drążki z drzewa akacjowego i pokryjesz je złotem. I będziesz za ich pomocą przenosił stół.",
      "Uczynisz także misy i czasze, dzbanki i kubki do składania ofiar płynnych. Ze szczerego złota uczynisz je.",
      "Będziesz zawsze kładł na stole przede mną chleby pokładne.",
      "Zrobisz też świecznik ze szczerego złota. Z tej samej bryły wykuj świecznik wraz z jego podstawą i jego trzonem; jego kielichy, pąki i kwiaty uczynisz z tej samej bryły.",
      "Sześć ramion będzie wychodzić z jego boków; trzy ramiona świecznika z jednego jego boku i trzy ramiona świecznika z drugiego jego boku.",
      "I będą na jednym ramieniu trzy kielichy kształtu kwiatów migdałowych z pąkami i kwiatami i trzy kielichy na drugim ramieniu z pąkami i kwiatami kształtu kwiatów migdałowych.",
      "Na świeczniku zaś będą cztery kielichy kształtu kwiatów migdałowych z pąkami i kwiatami.",
      "A pąk jeden będzie przed dwoma wychodzącymi z niego ramionami i pąk jeden przed dwoma [następnymi] ramionami świecznika. Tak [niech będzie] pod sześcioma ramionami wychodzącymi ze świecznika.",
      "Pąki te i ramiona będą wychodzić z samego świecznika i będą wykonane z tej samej bryły szczerego złota.",
      "I uczynisz siedem lamp, i ustawisz te lampy w ten sposób, ażeby oświecały tę stronę, która jest przed nimi.",
      "Szczypce też i naczynia do knotów uczynisz ze szczerego złota.",
      "Z talentu szczerego złota należy wykonać świecznik i wszystkie przybory należące do niego.",
      "Uważaj zaś pilnie, aby go wykonać według wzoru, jaki ci pokazałem na górze."
    ],
    [
      "Uczynisz przybytek z dziesięciu tkanin: uczynisz go z kręconego bisioru, z fioletowej i czerwonej purpury, z karmazynu, z cherubami wykonanymi przez biegłego tkacza.",
      "Długość poszczególnej tkaniny winna wynosić dwadzieścia osiem łokci, a szerokość cztery łokcie; wszystkie zaś tkaniny winny mieć jednakowe wymiary.",
      "Pięć tkanin będzie powiązanych z sobą — jedna z drugą, podobnie drugie pięć tkanin będzie powiązanych z sobą, jedna z drugą.",
      "I przyszyjesz wstążki z fioletowej purpury na brzegach jednej tkaniny, gdzie winna być spięta, i tak też uczynisz na brzegach ostatniej tkaniny, gdzie winna być spięta.",
      "Pięćdziesiąt zaś wstążek przyszyjesz do jednej tkaniny i pięćdziesiąt wstążek przyszyjesz do drugiej tkaniny w miejscu, w którym mają być spięte, tak żeby wstążki były przyszyte naprzeciw siebie.",
      "Ponadto przyszyjesz pięćdziesiąt złotych kółek i zwiążesz tkaniny przy pomocy tych kółek, i będzie stanowił przybytek jedną całość.",
      "Następnie uczynisz nakrycie przybytku z koziej sierści, a uczynisz je z jedenastu [mniejszych] nakryć.",
      "Długość jednego nakrycia będzie wynosiła trzydzieści łokci, a szerokość jednego nakrycia cztery łokcie i [wszystkie] jedenaście nakryć będą miały jednakowe wymiary.",
      "Powiążesz z sobą pięć nakryć osobno, a pozostałe sześć osobno. Jednakże szóste nakrycie, które ma wisieć u wejścia do przybytku, złożysz we dwoje.",
      "I przyszyjesz pięćdziesiąt wstążek na brzegach jednego nakrycia w miejscu, w którym mają być spięte.",
      "Ponadto przyszyjesz pięćdziesiąt miedzianych kółek i nałożysz kółka na wstążki i w ten sposób zwiążesz nakrycia przybytku z sobą, że utworzą jedną całość.",
      "Połowa zaś jednego przykrycia, które zbywa przy namiocie, będzie zwisać na tylnej stronie przybytku.",
      "Z tego zaś, co zbywa z długości przykryć, będzie zwisać jeden łokieć po obu stronach przybytku i tak będzie mu służyło za przykrycie.",
      "Oprócz tego uczynisz nakrycie na namiot ze skór baranów, farbowanych na czerwono, i w końcu nakrycie na wierzch ze skór delfinów.",
      "Przygotujesz też deski na przybytek z drzewa akacjowego i ustawisz je pionowo.",
      "Wysokość desek wynosić będzie dziesięć łokci, a szerokość jednej deski półtora łokcia.",
      "Każda deska będzie miała dwa czopy osadzone jeden naprzeciw drugiego; tak zrobisz przy wszystkich deskach przybytku.",
      "I przygotujesz deski na przybytek: dwadzieścia desek na ścianę południową — po stronie południowej.",
      "I czterdzieści podstaw srebrnych sporządzisz, pod każdą deskę dwie podstawy na oba jej czopy.",
      "I po drugiej stronie przybytku, na ścianę północną, [uczynisz] dwadzieścia desek.",
      "A do nich czterdzieści podstaw srebrnych; po dwie podstawy na każdą deskę.",
      "A dla tylnej części przybytku sporządzisz sześć desek.",
      "Przy narożnikach tylnej ściany przybytku postawisz dwie deski.",
      "[Deski] będą przystawały szczelnie do siebie u dołu, a u góry równie szczelnie będą połączone za pomocą jednego pierścienia, i tak będzie także z deskami przy obu innych narożnikach.",
      "I tak będzie osiem desek, a podstaw srebrnych szesnaście, dwie podstawy na każdą deskę.",
      "I zrobisz poprzeczki do powiązania desek z drzewa akacjowego, pięć na jedną stronę przybytku,",
      "i pięć poprzeczek na drugą stronę przybytku, pięć też poprzeczek na tylną, zachodnią ścianę przybytku.",
      "Poprzeczka umieszczona w pośrodku desek przechodzić będzie od końca do końca.",
      "Deski pokryjesz złotem, a pierścienie do osadzania drewnianych wiązań zrobisz ze złota i pokryjesz poprzeczki złotem.",
      "Potem postawisz przybytek według polecenia, które ci ukazałem na górze.",
      "Zrobisz też zasłonę z fioletowej i czerwonej purpury, z karmazynu i z kręconego bisioru, z cherubami wyhaftowanymi przez biegłego tkacza.",
      "I powiesisz ją na czterech słupach z drzewa akacjowego, pokrytych złotem. Haczyki do zasłony będą ze złota, a cztery podstawy ze srebra.",
      "Powiesisz zaś zasłonę na kółkach i umieścisz wewnątrz poza zasłoną arkę Świadectwa, i będzie oddzielała zasłona [miejsce] Święte od Najświętszego.",
      "I położysz przebłagalnię na arce Świadectwa w miejscu najświętszym.",
      "Umieścisz przed zasłoną stół i naprzeciw stołu na południowej stronie przybytku świecznik, stół zaś umieścisz na stronie północnej.",
      "Każesz też sporządzić zasłonę przy wejściu do przybytku z fioletowej i czerwonej purpury, z karmazynu i kręconego bisioru, wykonaną przez farbiarza.",
      "I powiesisz też przy wejściu do przybytku zasłonę na pięciu słupach z drzewa akacjowego i pokryjesz je złotem, i będą haczyki do niej ze złota, a pięć podstaw z miedzi."
    ],
    [
      "I zbudujesz ołtarz z drzewa akacjowego, mający pięć łokci długości a pięć łokci szerokości. Ołtarz będzie więc kwadratowy, a wysoki na trzy łokcie.",
      "I uczynisz rogi w czterech narożnikach ołtarza, a będą wystawały z niego wzwyż, i pokryjesz go miedzią.",
      "I zrobisz popielnice do zsypywania zatłuszczonego popiołu, oraz łopatki, kociołki, widełki i panewki. Wszystkie te przybory wykonasz z miedzi.",
      "Z miedzi też wykonasz kratę dla niego [ołtarza] w formie siatki, a nad tą siatką na czterech rogach zrobisz cztery pierścienie.",
      "Umocujesz je u dołu pod obramowaniem, tak żeby siatka sięgała do połowy ołtarza.",
      "I zrobisz drążki do ołtarza z drzewa akacjowego i pokryjesz je miedzią.",
      "A będzie się wkładało drążki te do pierścieni i będą one po obu bokach ołtarza w czasie przenoszenie go.",
      "Uczynisz go z desek tak, aby był wydrążony wewnątrz, według wzoru, jaki ci ukazałem na górze.",
      "Zbudujecie następnie dziedziniec przybytku; po stronie południowej ku południowi zasłony dziedzińca z kręconego bisioru będą sto łokci długie,",
      "a do tego dwadzieścia słupów i dwadzieścia podstaw z miedzi, oraz haczyki i klamry ze srebra.",
      "Tak samo po strome północnej zasłony będą sto łokci długie, a ponadto dwadzieścia słupów, dwadzieścia podstaw z miedzi, oraz haczyki i klamry ze srebra.",
      "Na szerokości dziedzińca po stronie zachodniej zasłona będzie miała pięćdziesiąt łokci, a do tego dziesięć słupów i dziesięć podstaw.",
      "Na szerokości dziedzińca po stronie wschodniej będzie miała również pięćdziesiąt łokci.",
      "Zasłony na jedną boczną ścianę będą wynosić piętnaście łokci, a do tego trzy słupy i trzy podstawy.",
      "Zasłony zaś na drugą ścianę boczną będą wynosić piętnaście łokci, a do tego trzy słupy i trzy podstawy.",
      "Przy wejściu na dziedziniec dasz zasłony na dwadzieścia łokci z fioletowej i czerwonej purpury, karmazynu, z bisioru kręconego robotą barwioną, a do tego cztery słupy i cztery podstawy.",
      "Wszystkie słupy dokoła dziedzińca winny być zaopatrzone w srebrne klamry; haczyki zaś będą ze srebra, a podstawy z miedzi.",
      "Długość dziedzińca będzie wynosiła sto łokci, szerokość pięćdziesiąt łokci, a wysokość pięć łokci [z zasłonami] z kręconego bisioru i z podstawami miedzianymi.",
      "Wszystkie naczynia przybytku do jakiegokolwiek użytku i wszelkie jego paliki, i wszystkie paliki dziedzińca będą z miedzi.",
      "I rozkażesz synom Izraela, aby przynieśli do świecznika oliwę czystą, wyciśniętą z oliwek, dla ciągłego podtrzymywania światła",
      "w przybytku spotkania, na zewnątrz zasłony, która jest przed Świadectwem. Aaron zaś wraz z synami swymi będą mieli obowiązek przygotować ją, aby płonęła przed Jahwe od wieczora do rana. Takie jest prawo wieczne przez wszystkie pokolenia dla wszystkich synów Izraela."
    ],
    [
      "I rozkaż bratu twemu Aaronowi i jego synom [wybranym] spośród synów Izraela zbliżyć się do ciebie, aby mi służyli jako kapłani: Aaron i Nadab, Abihu, Eleazar i Itamar, synowie Aarona.",
      "I sprawisz szaty święte Aaronowi, bratu twemu, ku czci i na ozdobę.",
      "Pomów z wszystkimi wybitnymi rękodzielnikami, których wyposażyłem w zmysł piękna, aby zrobili szaty dla Aarona, by wyświęcony służył mi w nich jako kapłan.",
      "Oto szaty, jakie winni zrobić: pektorał, efod, suknia wierzchnia, tunika wyszywana, tiara i pas. I zrobisz te szaty dla Aarona, brata twego, i dla synów jego, aby mi służyli jako kapłani.",
      "A użyją na to nici złotych, fioletowej i czerwonej purpury i karmazynu oraz kręconego bisioru.",
      "I zrobią efod z nici złotych i fioletowej i czerwonej purpury, karmazynu oraz kręconego bisioru, jako dzieło biegłych w wyszywaniu.",
      "Będzie miał dwa naramienniki spięte z sobą, a będą spięte na obu [górnych] końcach.",
      "A przepaska efodu, która się na nim winna znajdować, ma być wykonana tak samo z nici złotych, z fioletowej i czerwonej purpury, z karmazynu i kręconego bisioru.",
      "Weźmiesz dwa szlachetne kamienie onyksowe i wyryjesz na nich imiona synów Izraela.",
      "Sześć imion na jednym kamieniu, a sześć imion pozostałych na kamieniu drugim, według porządku ich urodzenia.",
      "Jak rytownik wykuwa pieczęcie, tak wykuj i ty na obu kamieniach imiona synów Izraela i osadź je w złote oprawy.",
      "Dwa te kamienie umieścisz na obu naramiennikach efodu jako kamienie pamięci o synach Izraela. I będzie nosił Aaron ich imiona na obu naramiennikach dla pamięci przed Jahwe.",
      "Umieścisz je w złotych obszyciach.",
      "Dwa też łańcuszki z czystego złota przygotujesz, jako kręcone plecionki, i wykonane plecionki osadzisz w obszyciach.",
      "Uczynisz też pektorał dla zasięgania wyroczni, i wykonają go wybitni tkacze w ten sam sposób jak efod, z nici złotych, z fioletowej i czerwonej purpury, z karmazynu i z kręconego bisioru.",
      "Kwadratowy będzie i w dwoje złożony, a długość jego i szerokość będzie wynosiła jedną piędź.",
      "Umieścisz na nim cztery rzędy kosztownych kamieni; w pierwszym rzędzie karniol, topaz i szmaragd,",
      "w drugim rzędzie karbunkuł, szafir i beryl,",
      "w trzecim rzędzie hiacynt, agat i ametyst,",
      "a wreszcie w czwartym rzędzie chryzolit, onyks i jaspis. Będą osadzone w oprawie ze złota w odpowiednich rzędach.",
      "Kamienie te otrzymają nazwy imion dwunastu synów Izraela i na nich będą wyryte na wzór pieczęci imiona dwunastu pokoleń.",
      "Uczynisz do pektorału łańcuszki skręcone na kształt plecionki ze szczerego złota.",
      "Uczynisz też do pektorału dwa złote pierścienie i przyprawisz oba te pierścienie na obu górnych końcach pektorału.",
      "Dwie złote plecionki przewleczesz przez oba pierścienie na obu [górnych] końcach pektorału.",
      "Oba zaś [drugie] końce obydwu plecionek przyszyjesz do obu opraw i przywiążesz do przedniego naramiennika efodu.",
      "Potem wykonasz jeszcze dwa inne pierścienie i przyszyjesz je na dwóch dolnych końcach pektorału na jego brzegu na stronie wewnętrznej zwróconej do efodu.",
      "W końcu wykonasz jeszcze dwa inne złote pierścienie i przyszyjesz je do obu naramienników efodu na zewnętrznej stronie u dołu, w miejscu spięcia efodu z pasem.",
      "Potem zwiąże się pierścienie pektorału z pierścieniami efodu sznurem z fioletowej purpury, tak żeby pektorał leżał na przepasce efodu i nie mógł się przesunąć z swego miejsca na efodzie.",
      "W ten sposób Aaron będzie nosił imiona synów Izraela, [wypisane] na pektorale rozstrzygnięć, na swym sercu, gdy będzie wchodził do miejsca najświętszego, aby pamiętał ustawicznie przed Jahwe.",
      "Do pektorału rozstrzygnięć włożysz urim i tummim, aby były na sercu Aarona, gdy będzie wchodził przed oblicze Jahwe. I tak będzie nosił Aaron zawsze na sercu swoim do zasięgania wyroczni dla synów Izraela przed obliczem Jahwe.",
      "Zrobisz suknię pod efod, całą z fioletowej purpury.",
      "I będzie miała w środku otwór na głowę i obszywkę dokoła otworu, jak przy otworze pancerza, aby się nie rozdarła.",
      "Na dolnych jej krajach wokoło przyszyjesz jabłka granatu z fioletowej i czerwonej purpury oraz z karmazynu, i dzwonki złote pomiędzy nimi dokoła.",
      "Dzwonek złoty i jabłko granatu będą następowały na przemian dokoła na dolnych krajach sukni.",
      "I będzie miał ją na sobie Aaron podczas pełnienia służby, aby słyszano dźwięk, gdy będzie wchodził do sanktuarium przed oblicze Jahwe i gdy będzie wychodził, aby nie umarł.",
      "I zrobisz też diadem ze szczerego złota i wyrzeźbisz na nim, jak się rzeźbi na pieczęci: „Poświęcony Jahwe”.",
      "I zwiążesz go sznurem z fioletowej purpury, tak żeby był na tiarze i żeby na przedniej stronie tiary był umieszczony.",
      "I będzie na czole Aarona, ponieważ poniesie Aaron uchybienia popełnione przy ofiarach, które będą składać synowie Izraela za uzyskanie darów świętych. A będzie na czole jego ciągle dla zjednania mu łaski w oczach Jahwe.",
      "I utkasz suknię z bisioru, i zrobisz tiarę z bisioru i pas, który będzie tkaniną różnokolorową.",
      "Także dla synów Aarona zrobisz tunikę i uczynisz im pasy oraz mitry dla uczczenia i ozdoby.",
      "I ubierzesz w nie Aarona, brata twego, i synów jego razem z nim, namaścisz ich, wprowadzisz ich w urzędowanie i poświęcisz ich, aby mi służyli jako kapłani.",
      "I uczynisz im spodnie lniane, aby okryli nimi części wstydliwe ciała od bioder aż do goleni.",
      "I będą je nosić Aaron i jego synowie, ile razy będą wchodzić do przybytku zebrania lub będą się zbliżać do ołtarza dla spełnienia służby w miejscu świętym, aby nie ściągnęli na siebie grzechu i nie pomarli. To jest rozporządzenie na wieki dla niego i dla potomków jego po nim."
    ],
    [
      "W ten zaś sposób postąpisz, gdy będziesz wyświęcał ich na kapłanów: weźmiesz młodego cielca i dwa baranki bez skazy,",
      "i chleby niekwaszone, i ciasto niekwaszone zaczynione na oliwie, i placki niekwaszone namaszczone oliwą. A upieczesz to z najpiękniejszej mąki pszennej.",
      "A włożywszy je w ten sam kosz złożysz je na ofiarę razem z młodym cielcem i dwoma barankami.",
      "Aaronowi zaś i synom jego rozkażesz zbliżyć się do wejścia namiotu spotkania i omyjesz ich wodą.",
      "Potem weźmiesz szaty i ubierzesz Aarona w tunikę, w suknię, w efod, w pektorał, i przepaszesz go pasem efodu.",
      "A włożywszy tiarę na jego głowę, włożysz święty diadem na tiarę.",
      "Następnie weźmiesz olej do namaszczania i wylejesz go na jego głowę, i namaścisz go.",
      "Synom też jego każesz się przybliżyć i ubierzesz ich w tuniki,",
      "oraz przepaszesz ich pasem i okryjesz głowy ich mitrami, i będzie należało do nich kapłaństwo na mocy nieodwołalnego prawa. I wprowadzisz w urzędowanie Aarona i jego synów.",
      "I przywiedziesz młodego cielca przed namiot spotkania, i położy Aaron i jego synowie race swe na głowie cielca.",
      "I zabijesz go przed Jahwe przy wejściu do namiotu spotkania.",
      "Wziąwszy zaś z krwi jego pomaścisz palcem wskazującym rogi ołtarza, a resztę krwi wylejesz u podstawy ołtarza.",
      "A pozbierawszy tłuszcz, który pokrywa wnętrzności i przeponę nad wątrobą, i obie nerki i tłuszcz, który jest na nich, spalisz to na ołtarzu.",
      "Lecz mięso cielca i jego skórę i wnętrzności spalisz w ogniu poza obozem. Jest to ofiara przebłagalna.",
      "Weźmiesz następnie jednego barana, i położą Aaron i synowie jego ręce swe na głowie tego barana.",
      "I zabijesz potem tego barana, a wziąwszy nieco jego krwi pokropisz ołtarz dookoła.",
      "I podzielisz barana na części, i obmywszy wnętrzności jego i nogi położysz je na innych jego częściach i na głowie.",
      "I spalisz całego barana na ołtarzu. Jest to ofiara uwielbienia dla Jahwe, woń przyjemna przez ogień dla Jahwe.",
      "A potem weźmiesz drugiego barana, Aaron zaś i jego synowie włożą swe ręce na jego głową.",
      "I zabijesz barana, a wziąwszy nieco jego krwi namaścisz nią wierzch ucha prawego Aarona i wierzch ucha prawego jego synów, i wielkie palce ich prawej ręki i nogi, i pokropisz krwią ołtarz wokoło.",
      "I weźmiesz z krwi, która jest na ołtarzu, i z oleju do namaszczania, i pokropisz Aarona i jego szaty i jego synów i ich szaty, aby był poświęcony razem z swoimi szatami, a z nim także jego synowie i szaty jego synów.",
      "I weźmiesz z barana tłuszcz i ogon, i tłuszcz pokrywający wnętrzności, i przeponę wątroby, i obie nerki, i tłuszcz, który jest na nich, i prawe udo, bo to jest baran wyświęcenia.",
      "Weźmiesz też bochen chleba i ciasto na oliwie zaczynione oraz placek jeden z kosza przaśników, które są przed Jahwe.",
      "Wszystko to położysz na dłoń Aarona i na dłonie jego synów i wykonasz obrzęd unoszenia przed Jahwe.",
      "Weźmiesz to potem z rąk ich i spalisz na ołtarzu uwielbienia jako woń przyjemną przed Jahwe. Jest to ofiara przez ogień dla Jahwe.",
      "I weźmiesz mostek z barana, ofiarowanego na wyświęcenie Aarona, i wykonasz z nim obrzęd kołysania, i przypadnie tobie w udziale.",
      "I oddzielisz mostek poruszany i łopatkę podnoszoną, i to, co było poruszane, i co było podnoszone z barana, jako ofiary wyświęcenia, oraz co przynależy do Aarona, i co przynależy do jego synów.",
      "Ma to przypaść Aaronowi i jego synom w udziale po wieczne czasy jako należność od synów Izraela. Jest to bowiem ofiara podniesienia, a ofiara podniesienia należy się im od synów Izraela z ofiar dziękczynienia, jako unoszona z nich dla Jahwe.",
      "A szaty święte Aarona będą oddane po nim jego synom, i będą w nie ubrani, gdy będą namaszczeni i wprowadzeni w urzędowanie.",
      "Przez siedem dni będzie je wdziewał ten z jego synów, który zostanie po nim kapłanem i będzie wchodził do namiotu spotkania, aby pełnić służbę świętą w świętym przybytku.",
      "Weźmiesz też barana wyświęcenia i ugotujesz jego mięso w miejscu świętym.",
      "I będzie spożywał Aaron i jego synowie mięso barana i chleb, który jest w koszu przy wejściu do namiotu spotkania.",
      "I będą jeść to, co było zadośćuczynieniem za nich, aby ich wprowadzić w urzędowanie i oddzielić. Nikt zaś z obcych nie będzie tego jadł, gdyż jest to rzecz święta.",
      "A jeśli pozostanie coś z mięsa wyświęcenia lub z chleba do rana, wówczas należy to spalić w ogniu i nie można tego jeść, bo jest to rzecz święta.",
      "I postąpisz z Aaronem i z synami jego zupełnie tak, jak ci poleciłem: przez siedem dni będzie trwało wprowadzenie w urząd.",
      "I cielca na ofiarę przebłagalną złożysz każdego dnia na zadośćuczynienie i oczyścisz ołtarz przez tę ofiarę przebłagalną, i namaścisz go, aby go uświęcić.",
      "Przez siedem dni będziesz czynił przebłaganie nad ołtarzem i będziesz go poświęcał, i stanie się bardzo święty, i cokolwiek dotknie się ołtarza będzie również święte.",
      "A oto z czego będziesz składał ofiarę: dwa roczne baranki codziennie i ustawicznie.",
      "Jednego baranka ofiarujesz rano, a drugiego baranka ofiarujesz między dwoma wieczorami.",
      "Do jednego baranka [dodasz] efę najczystszej mąki, zmieszanej z czwartą częścią hina szlachetnej oliwy, a jako ofiarę płynną złożysz wino w ilości czwartej części hina.",
      "A drugiego barana ofiarujesz między dwoma wieczorami z taką samą ofiarą z pokarmów i taką samą ofiarą płynów jak rano, jako woń przyjemną na ofiarę przez ogień dla Jahwe.",
      "To będzie ustawiczna ofiara uwielbienia składana z pokolenia w pokolenie u wejścia do namiotu spotkania przed Jahwe, gdzie będę się spotykał z tobą, aby rozmawiać.",
      "Tam będę się spotykał z synami Izraela, i to miejsce będzie uświęcone przez moją chwałę.",
      "I poświęcę namiot spotkania i ołtarz; Aarona i jego synów poświęcę, aby mi służyli jako kapłani.",
      "I będę mieszkał w pośrodku synów Izraela, i będę im Bogiem.",
      "I poznają, że ja, Jahwe, jestem Bogiem, który wyprowadziłem was z ziemi egipskiej, i mieszkam w pośrodku was, ja Jahwe, wasz Bóg."
    ],
    [
      "Potem wystawisz ołtarz z drzewa akacjowego do spalania kadzidła.",
      "Jego długość będzie wynosiła jeden łokieć i jeden jego szerokość, i będzie kwadratowy, a wysokości będzie miał dwa łokcie, i będą wychodziły z niego rogi.",
      "I przykryjesz go szczerym złotem, jego wierzch i jego boki wokoło, i jego rogi; uczynisz na nim złoty wieniec dokoła.",
      "Poniżej zaś wieńca na dwóch bokach uczynisz dwa pierścienie na drążki, którymi będzie się go przenosić.",
      "A drążki te zrobisz z drzewa akacjowego i pokryjesz je złotem.",
      "Postawisz go zaś przed zasłoną, która wisi przed arką Świadectwa, przed przebłagalnią, która jest nad Świadectwem, gdzie będę spotykał się z tobą.",
      "Każdego zaś ranka będzie spalał Aaron na nim wonne kadzidło, gdy będzie przysposabiał do świecenia lampy.",
      "A gdy Aaron zapali między dwoma wieczorami lampy, zapali również kadzidło, które będzie [spalane] ustawicznie przed Jahwe wobec wszystkich pokoleń waszych.",
      "Nie możecie na nim ofiarować zwyczajnego kadzidła ani też składać ofiary uwielbienia, ani ofiary z pokarmów. Nie możecie też na nim wylewać żadnej ofiary z płynów.",
      "Na jego rogach winien Aaron raz w roku dokonać obrzędu przebłagalnego krwią ofiary przebłagalnej, która za grzech będzie złożona. Winien on też raz w roku dokonać na nim obrzędu przebłagalnego za pokolenia wasze. Świętością będzie on dla Jahwe”.",
      "I tak powiedział Jahwe do Mojżesza:",
      "„Gdy będziesz liczył synów izraelskich, by dokonać ich spisu, każdy da okup za życie swe Jahwe przy spisie, aby nie spadło na nich nieszczęście.",
      "To zaś winni dać podlegli spisowi: pół sykla według wagi przybytku świętego [czyli dwadzieścia ger na jeden sykl] na ofiarę Jahwe.",
      "Każdy podległy spisowi z synów Izraela, mający dwadzieścia i więcej lat, złoży tę ofiarę dla Jahwe.",
      "Bogaty nie będzie zwiększał, a ubogi nie będzie zmniejszał wagi pół sykla, aby złożyć ofiarą dla Jahwe na zadośćuczynienie za swe życie.",
      "A wziąwszy te pieniądze jako zadośćuczynienie od synów Izraela, obrócisz je na służbę w namiocie spotkania, i będą one na pamiątkę synom Izraela przed Jahwe jako ofiara zadośćuczynienia za ich życie”.",
      "Tak też powiedział Jahwe do Mojżesza:",
      "„I uczynisz kadź miedzianą z podstawą również miedzianą do obmyć, i umieścisz ją między przybytkiem a ołtarzem, i nalejesz do niej wody.",
      "I będą w niej obmywać Aaron i jego synowie ręce swe i nogi.",
      "Zanim wejdą do przybytku spotkania, muszą się obmyć w wodzie, ażeby nie umrzeć. Tak samo, gdy się będą zbliżać do ołtarza, aby pełnić służbę i aby spalać w ogniu ofiarę dla Jahwe,",
      "muszą obmyć ręce swe i nogi, aby nie pomarli. I będzie to prawo zawsze obowiązywało jego [tj. Aarona] i jego potomstwo po wszystkie czasy”.",
      "I tak powiedział Jahwe do Mojżesza:",
      "„Weźmij sobie najlepsze korzenie: pięćset sykli obficie płynącej mirry, połowę tego, to jest dwieście pięćdziesiąt sykli wonnego cynamonu, i tyleż, to jest dwieście pięćdziesiąt sykli wonnej trzciny,",
      "wreszcie pięćset sykli kasji, według wagi przybytku świętego, oraz jeden hin oliwy z oliwek.",
      "I uczynisz z tego święty olej do namaszczania. Będzie to maść wonna, zrobiona tak, jak robi sporządzający wonności.",
      "I namaścisz nim przybytek spotkania i arkę świadectwa,",
      "i stół, oraz wszystkie jego naczynia, a także świecznik z wszystkimi przyrządami należącymi do niego, ołtarz kadzenia",
      "i ołtarz całopalenia z tym też wszystkim, co do niego należy, kadź i jej podstawę,",
      "aby się stały święte i aby stał się święty każdy, ktokolwiek się ich dotknie.",
      "Namaścisz też Aarona i jego synów i poświęcisz ich, aby mi służyli jako kapłani.",
      "Do synów Izraela powiesz tak: „To jest święty olej namaszczenia dla mnie i dla waszych pokoleń.",
      "Nie wolno go wylewać na ciało jakiegoś człowieka i nie wolno go sprzedać w takim połączeniu, gdyż jest świętym i świętym będzie dla was”.",
      "Ktokolwiek zaś sporządziłby w takim połączeniu i wylewałby go na nieuprawnionego, winien być wykluczony ze swego ludu”.",
      "I znów powiedział Jahwe do Mojżesza: „Weźmij sobie wonności: żywicę pachnącą, muszelki i galbanum pachnące i czyste kadzidło, niech będą w równej ilości.",
      "Miesza jąć je uczynisz z tego kadzidło wonne, zrobione tak, jak się robi wonności, posolone, święte.",
      "Zetrzesz na proszek części jego i położysz przed Świadectwem w namiocie spotkania, gdzie Ja będę spotykał się z tobą, i będzie to dla was rzecz święta.",
      "Kadzidła w ten sposób przygotowanego nie będziecie robić dla siebie, gdyż poświęcone jest ono dla Jahwe.",
      "Ktokolwiek zrobiłby podobne, aby się rozkoszować jego wonią, będzie wykluczony ze swego ludu”."
    ],
    [
      "I rzekł Jahwe do Mojżesza:",
      "„Oto wybrałem Besaleela, syna Uriego, syna Hura z pokolenia Judy.",
      "I napełniłem go duchem Bożym, mądrością i rozumem, i umiejętnością wykonywania wszelkiego rodzaju prac,",
      "pomysłowością w pracach w złocie, w srebrze, w miedzi",
      "i w rzeźbieniu kamieni na oprawę, i w rzeźbieniu drzewa do wykonania różnych dzieł.",
      "A dodam mu Oholiaba, syna Achisamecha z pokolenia Dana. Napełniłem umysł wszystkich rękodzielników mądrością, aby mogli wykonać to, co ci rozkazałem:",
      "namiot spotkania, arkę świadectwa, przebłagalnię, która jest na niej, i wszystkie sprzęty przybytku",
      "i stół, oraz wszystkie jego naczynia, świecznik z najczystszego złota i ołtarz kadzenia,",
      "ołtarz całopalenia i wszystkie przyrządy należące do niego, kadź i jej podstawę,",
      "święte szaty z drogocennej tkaniny dla Aarona kapłana i szaty kapłańskie dla jego synów,",
      "i olej do namaszczania, i kadzidło wonne dla przybytku świętego. Wszystko to winieneś uczynić według rozkazu, jaki otrzymałeś ode mnie”.",
      "Potem tak rzekł Jahwe do Mojżesza:",
      "„Powiedz synom Izraela: „Przestrzegajcie pilnie szabatów moich, gdyż to jest znak między mną a wami dla wszystkich waszych pokoleń, i po tym można poznać, że Ja jestem Jahwe, który was uświęciłem.",
      "Przeto zachowujcie szabat, który winien być dla was świętością. I ktokolwiek by go znieważał, będzie ukarany śmiercią, i każdy, kto by wykonywał pracę w tym dniu, będzie wyłączony z mego ludu.",
      "Przez sześć dni macie wykonywać pracę, ale dzień siódmy będzie szabatem, dniem zupełnego wstrzymania się od pracy, poświęconym Jahwe, i dlatego ktokolwiek by wykonywał pracę w dniu szabatu, winien być ukarany śmiercią.",
      "Synowie Izraela winni pilnie przestrzegać szabatu jako obowiązku i przymierza wiecznego w pokolenia.",
      "To będzie znak wiekuisty między mną a między synami Izraela, bo w sześciu dniach Jahwe stworzył niebo i ziemię, a w siódmym dniu odpoczął i wytchnął”.",
      "Gdy skończył rozmawiać z Mojżeszem na górze Synaj, dał mu dwie tablice świadectwa, tablice kamienne, napisane palcem Bożym."
    ],
    [
      "A gdy lud widział, że Mojżesz opóźniał swój powrót z góry, zebrał się przed Aaronem i powiedział do niego: „Uczyń nam Boga, który by szedł przed nami, bo nie wiemy, co się stało z Mojżeszem, tym mężem, który nas wyprowadził z ziemi egipskiej”.",
      "Aaron powiedział im: „Pozdejmujcie złote kolczyki, które są w uszach waszych niewiast, waszych synów i waszych córek, i przynieście je do mnie”.",
      "I zdjął cały lud kolczyki złote, które miał w uszach swoich i zniósł je do Aarona.",
      "A wziąwszy je z ich rąk nakazał je przetopić i uczynić z tego posąg cielca. I powiedzieli: „Izraelu, oto Bóg twój, który cię wyprowadził z ziemi egipskiej”.",
      "A widząc to Aaron, kazał postawić ołtarz przed nim i powiedział: „Jutro będzie uroczystość ku czci Jahwe”.",
      "A wstawszy wcześnie rano, złożyli ofiary uwielbienia i przywiedli ofiary pojednania. I usiadł lud, aby jeść i pić, i wstali, by się bawić.",
      "Jahwe rzekł wówczas do Mojżesza: „Zstąp na dół, bo sprzeniewierzył się lud twój, który wyprowadziłeś z ziemi egipskiej.",
      "Bardzo szybko odwrócili się od drogi, którą im zaleciłem i utworzyli sobie posąg cielca ulany z metalu i złożyli mu ofiary, mówiąc: „Izraelu, oto Bóg twój, który cię wyprowadził z ziemi egipskiej”.",
      "I jeszcze powiedział Jahwe do Mojżesza: „Widzę, że lud ten jest ludem o twardym karku.",
      "Zostaw mnie przeto w spokoju, aby rozpalił się gniew mój na nich. Ich wyniszczą, a ciebie uczynię wielkim ludem”.",
      "Mojżesz jednak zaczął usilnie błagać Jahwe, Boga swego, i mówić: „Dlaczego, Jahwe, płonie gniew twój przeciw ludowi twemu, który wyprowadziłeś z ziemi egipskiej siłą wielką i ramieniem przemożnym?",
      "Czemu to mają mówić Egipcjanie, że w złym zamiarze wyprowadziłeś ich, chcąc ich wygubić w górach i wygładzić z powierzchni ziemi? Odwróć zapalczywość twego gniewu i zaniechaj zła, jakie chcesz zesłać na twój lud.",
      "Pamiętaj na Abrahama, Izaaka i Izraela, twoje sługi, którym przysiągłeś na samego siebie mówiąc do nich: „Uczynię potomstwo wasze tak liczne jak gwiazdy niebieskie, i całą ziemię, o której mówiłem, dam twoim potomkom, i posiądą ją na wieki”.",
      "Wówczas to Jahwe zaniechał zła, jakie zamierzał zesłać na swój lud.",
      "Mojżesz zaś zszedł z góry z dwiema tablicami Świadectwa w swym ręku, a tablice były zapisane na obu stronach, na jednej i na drugiej stronie zapisane.",
      "Tablice te były dziełem Bożym, a pismo na nich było pismem Boga, wyrytym na tablicach.",
      "A Jozue, usłyszawszy krzyk ludu, powiedział do Mojżesza: „W obozie rozlegają się okrzyki wojenne”.",
      "A tenże odpowiedział: „To nie okrzyk zwycięzców ani też jęki pokonanych, ale głos śpiewów się rozlega”.",
      "A Mojżesz zbliżył się do obozu i ujrzał cielca i tańce. Rozpalił się wówczas gniew Mojżesza i rzucił z rąk swoich tablice, i potłukł je u podnóża góry.",
      "A porwawszy cielca, którego uczynili, spalił go w ogniu, starł na proch, rozsypał w wodzie i kazał ją pić synom Izraela.",
      "I powiedział Mojżesz do Aarona: „Cóż ci uczynił ten lud, że sprowadziłeś na niego tak wielki grzech?”",
      "A Aaron odpowiedział: „Niech się nie rozpala gniew twój na mnie, bo wiesz sam, że ten lud jest skłonny do złego.",
      "Powiedzieli do mnie: „Uczyń nam Boga, który by szedł przed nami, gdyż nie wiemy, co się stało z Mojżeszem, z tym mężem, który nas wyprowadził z ziemi egipskiej”.",
      "Wtedy rzekłem do nich: Kto ma złoto, niech je zdejmie z siebie. I złożyli mi je, i wrzuciłem w ogień, i tak powstał cielec”.",
      "I ujrzał Mojżesz, że lud był ogołocony, gdyż Aaron zezwolił na ogołocenie, na pośmiewisko wobec nieprzyjaciół.",
      "Zatrzymał się Mojżesz w bramie obozu i zawołał: „Kto wierny Jahwe, do mnie!” A wówczas przyłączyli się doń wszyscy synowie Lewiego.",
      "I rzekł do nich: „Tak mówi Jahwe, Bóg Izraela: „Każdy z was niechaj przypasze miecz do swego boku. Przejdźcie tam i z powrotem od jednej bramy do drugiej, i każdy z was niechaj zabija swego brata, każdy swego przyjaciela i każdy swego krewnego”.",
      "Synowie Lewiego uczynili według rozkazu Mojżesza, i zabito w tym dniu około trzech tysięcy mężów.",
      "Mojżesz powiedział wówczas do nich: „Poświęciliście ręce wasze dla Jahwe, ponieważ każdy z was był przeciw swojemu synowi, przeciw swemu bratu. Oby Jahwe użyczył wam dzisiaj błogosławieństwa”.",
      "Następnego dnia zaś tak powiedział Mojżesz do ludu: „Popełniliście ciężki grzech, ale teraz wstąpię do Jahwe, może otrzymam przebaczenie za wasz grzech”.",
      "I poszedł Mojżesz do Jahwe, i powiedział: „Oto zgrzeszył lud ten wielkim grzechem, gdyż uczynił sobie Boga ze złota.",
      "Jednak przebacz im ten grzech! A jeśli nie, to wymaż mię natychmiast z księgi twej, którą zapisałeś”.",
      "Jahwe powiedział do Mojżesza: „Tego, który zgrzeszył przeciw mnie, tego wymażę z mojej księgi.",
      "Idź teraz i prowadź ten lud, gdzie ci rozkazałem, a anioł mój pójdzie przed tobą. Nadejdzie dzień, gdy Ja się pomszczę i ukarzę ich grzech”.",
      "I rzeczywiście ukarał Jahwe lud za to, że uczynił sobie cielca ze złota, wykonanego przez Aarona."
    ],
    [
      "Potem zaś rzekł Jahwe do Mojżesza: „Idź i wyrusz stąd ty i lud, który wyprowadziłeś z ziemi egipskiej, do ziemi, którą obiecałem pod przysięgą Abrahamowi, Izaakowi i Jakubowi w tych słowach: „Potomstwu twojemu dam ją”.",
      "I wyślę przed tobą anioła i wypędzę Kananejczyka, Amorytę, Hetytę, Ferezyjczyka, Chiwitę i Jebuzytę.",
      "I zaprowadzę cię do ziemi opływającej w mleko i w miód, ale sam nie pójdę z tobą, by cię nie wytępić po drodze, ponieważ jesteś ludem twardego karku”.",
      "A lud słysząc te twarde słowa, przybrał żałobę i nie włożył ozdób swych na siebie.",
      "Wtedy rzekł Jahwe do Mojżesza: „Powiedz synom Izraela: „Jesteście ludem twardego karku, i jeślibym przez jedną chwilę szedł w pośrodku ciebie, zgładziłbym cię. Wyrzuć przeto ozdoby twe, a Ja zobaczę, co mam uczynić z tobą”.",
      "Synowie Izraela wyrzucili ozdoby swoje od góry Horeb.",
      "Mojżesz zaś wziął namiot i rozbił poza obozem, daleko od obozu, i nazwał go namiotem spotkania. A wszelki człowiek chcąc się zwrócić do Jahwe szedł do namiotu spotkania, który był poza obozem.",
      "Ile zaś razy Mojżesz szedł do namiotu, cały lud stawał przy wejściu do swych namiotów i patrzał na Mojżesza, aż wszedł do namiotu.",
      "Ile zaś razy Mojżesz wszedł do namiotu, zstępował słup obłoku i stawał u wejścia do przybytku, i wtedy [Jahwe] rozmawiał z Mojżeszem.",
      "Cały lud widział, że słup obłoku stawał u wejścia do namiotu. Cały lud wstawał i kłaniał się, każdy u wejścia do swego namiotu.",
      "A Jahwe rozmawiał z Mojżeszem twarzą w twarz, jak się rozmawia z przyjacielem. Potem wracał Mojżesz do obozu, sługa zaś jego Jozue, syn Nuna, młodzieniec, nie oddalał się z wnętrza namiotu.",
      "Mojżesz rzekł znów do Jahwe: „Oto kazałeś mi wyprowadzić ten lud, a nie pouczyłeś mię, kogo poślesz ze mną, a jednak powiedziałeś do mnie: „Znam cię po imieniu i znalazłeś łaskę w oczach moich”.",
      "Jeśli znalazłem łaskę w oczach Twoich, daj mi poznać twe zamiary, abym poznał, żem znalazł łaską w Twoich oczach. Wejrzyj na ten lud, który jest Twoim ludem”.",
      "[Jahwe] powiedział: „Jeśli ja osobiście pójdę, czy to cię zadowoli?”",
      "Mojżesz rzekł wtedy: „Jeśli nie pójdziesz sam, to raczej zakaż nam wyruszać stąd.",
      "Po czym poznam, że znaleźliśmy łaskę w oczach Twoich, jak i lud mój, jeśli nie po tym, że pójdziesz z nami, gdyż przez to będziemy wyróżnieni z wszystkich narodów, które są na ziemi”.",
      "Jahwe odpowiedział Mojżeszowi: „Uczynię to, o co prosisz, ponieważ znalazłeś łaskę w oczach moich, a Ja cię znam po imieniu”.",
      "I rzekł [Mojżesz]: „Spraw, abym ujrzał Twoją chwałę”.",
      "[Jahwe] odpowiedział: „Ja ukażę ci mój majestat i ogłoszę przed tobą imię Jahwe, gdyż Ja wyświadczam łaskę, komu chcę i miłosierdzie, komu mi się podoba”.",
      "I znowu rzekł: „Nie będziesz mógł oglądać mojego oblicza, gdyż żaden człowiek nie może oglądać mojego oblicza i pozostać przy życiu”.",
      "I rzekł jeszcze Jahwe: „Oto miejsce obok mnie, stań przy skale.",
      "Gdy przechodzić będzie chwała moja, postawię cię w rozpadlinie skały i położę rękę moją na tobie, aż przejdę.",
      "A gdy cofnę rękę moją, ujrzysz mię z tyłu, lecz oblicza mojego tobie nie ukażę”."
    ],
    [
      "Jahwe rzekł do Mojżesza: „Wyciosa j sobie dwie tablice z kamienia podobne do pierwszych, które potłukłeś, a na tych tablicach wypisz znów słowa, które były na pierwszych tablicach.",
      "Bądź gotów jutro rano wstąpić zaraz na górę Synaj. I zaczekasz na mnie na wierzchu góry.",
      "Nikt nie może wstąpić z tobą i nikt nie może pokazać się na górze. Również trzoda i stada nie mogą wypasać się na zboczach góry”.",
      "Mojżesz wyciosał dwie tablice kamienne jak pierwsze, a wstawszy rano, wstąpił na górą z dwiema tablicami kamiennymi, jak mu to rozkazał Jahwe.",
      "A Jahwe zstąpił w obłoku, i [Mojżesz] zatrzymał się koło niego, i wypowiedział imię Jahwe.",
      "Przeszedł Jahwe przed jego oczyma, a Mojżesz wołał: „Jahwe, Jahwe, Boże miłosierny i litościwy, wspaniałomyślny, bogaty w życzliwość i wierność,",
      "zachowujący swą łaskę w tysiączne pokolenia, przebaczający niegodziwość, niewierność, grzech, lecz nie pozostawiający go bez ukarania, ale zsyłający kary za niegodziwość ojców na synów i wnuków aż do trzeciego i czwartego pokolenia”.",
      "I natychmiast skłonił się Mojżesz aż do ziemi",
      "mówiąc: „Jeśli znalazłem łaską w oczach Twoich, Panie mój, niech pójdzie Pan w pośrodku nas. Są oni wprawdzie ludem twardego karku, ale przebaczysz winy nasze i grzechy nasze i uczynisz nas swoim dziedzictwem”.",
      "Jahwe odpowiedział: „Oto ja zawieram przymierze wobec całego ludu twego, i uczynię cuda, jakich nie było na całej ziemi i u żadnych narodów, i ujrzy cały lud, wśród którego przebywasz, że dzieła Jahwe, które ja uczynię z tobą, są straszne.",
      "Przestrzegaj tego, co ja dzisiaj rozkazuję tobie, a ja wypędzę przed tobą Amorytę, Kananejczyka, Hetytę, Ferezyjczyka, Chiwitę i Jebuzytę.",
      "Strzeż się zawierać przymierze z mieszkańcami kraju, do którego idziesz, byście nie wpadli w sidła i zażyłość.",
      "Natomiast zburzcie ich ołtarze, skruszcie czczone przez nich słupy i wyrąbcie pale, którym cześć oddają.",
      "Nie będziesz się kłaniał bogom obcym, bo Jahwe jest Bogiem zazdrosnym.",
      "Nie będziesz zawierał przymierzy z mieszkańcami tego kraju, aby gdy będą cudzołożyć z bogami obcymi i składać ofiary bogom swoim, nie zaprosili cię do spożywania z ich ołtarza.",
      "A także nie możesz brać ich córek za żony dla swych synów, aby one cudzołożąc z obcymi bogami nie przywiodły twoich synów do cudzołóstwa z bogami obcymi.",
      "Nie uczynisz sobie bogów ulanych z metalu.",
      "Zachowaj święto chlebów niekwaszonych; przez siedem dni będziesz jadł chleby niekwaszone, jak to ci poleciłem. A uczynisz to w czasie oznaczonym, czyli w miesiącu Abib, gdyż wtedy wyszedłeś z Egiptu.",
      "Wszystko pierworodne męskiej płci do mnie należy, a także z bydła, wołów i owiec.",
      "Pierworodne zaś osła wykupisz głową owcy, a jeślibyś nie wykupił, to złamiesz mu kark. Wykupisz też pierworodnego syna swego, i niech się nie ukażą przede mną z pustymi rękami.",
      "Sześć dni pracować będziesz, a w dniu siódmym odpoczywaj tak w czasie orki, jak w czasie żniwa.",
      "Będziesz obchodził święto tygodni, pierwocin, żniwa pszenicy i święto zbiorów przy końcu roku.",
      "Trzy razy w roku ukażą się wszyscy twoi mężczyźni przed obliczem Pańskim Jahwe, Boga Izraela.",
      "Ja bowiem wypędzę narody sprzed oblicza twego i rozszerzę granice twoje, i nikt nie będzie napadał na twój kraj, gdy ty trzy razy w roku pójdziesz, aby pokazać się przed obliczem Jahwe, Boga twego.",
      "Krwi moich ofiar nie powinieneś składać razem z kwasem, i nic z ofiary paschalnej nie powinno pozostawać na drugi dzień.",
      "Najlepsze z pierwocin ziemi twojej winieneś przynieść do domu Jahwe, Boga twego. Nie będziesz gotował koźlęcia w mleku jego matki”.",
      "Jahwe rzekł do Mojżesza: „Napisz te słowa, gdyż na podstawie tych słów zawarłem przymierze z tobą i z Izraelem”.",
      "I był tam u Jahwe czterdzieści dni i czterdzieści nocy, i nie jadł chleba i nie pił wody. I napisał na tablicach słowa przymierza — dziesięć słów.",
      "Gdy Mojżesz zstępował z góry Synaj z dwiema tablicami świadectwa w ręku, nie wiedział, że promieniała skóra jego twarzy na skutek jego rozmowy z Jahwe.",
      "Gdy Aaron i synowie Izraela zobaczyli Mojżesza z dala i ujrzeli, że skóra jego twarzy promienieje, bali się zbliżyć do niego.",
      "A gdy Mojżesz ich przywołał, przyszli Aaron i wszyscy przywódcy zgromadzenia przyszli do niego, a Mojżesz rozmawiał z nimi.",
      "Potem przyszli także i synowie Izraela, i dawał im polecenia, powierzone mu przez Jahwe na górze Synaj.",
      "Gdy Mojżesz zakończył z nimi rozmowę, nałożył zasłonę na swoje oblicze.",
      "Ilekroć Mojżesz wchodził przed oblicze Jahwe na rozmowę z Nim, zdejmował zasłonę aż do wyjścia. Gdy zaś wyszedł, opowiadał synom Izraela to, co mu rozkazał Jahwe.",
      "I wtedy to synowie Izraela mogli widzieć twarz Mojżesza, że promienieje skóra na twarzy Mojżesza. A Mojżesz znów nakładał zasłonę na twarz, póki nie wszedł na rozmowę z Nim."
    ],
    [
      "Mojżesz zebrał całe zgromadzenie synów Izraela i powiedział do nich: „Oto prawa, które Jahwe nakazał wam wypełnić:",
      "Sześć dni będziesz wykonywał pracę, ale dzień siódmy będzie dla was świętym szabatem odpoczynku dla Jahwe; ktokolwiek zaś pracowałby w tym dniu, ma być ukarany śmiercią.",
      "Nie będziecie rozpalać ognia w dniu szabatu w waszych mieszkaniach”.",
      "Tak przemówił następnie Mojżesz do całego zgromadzenia synów Izraela: „Oto prawa, która wydał Jahwe, mówiąc:",
      "„Złóżcie z dóbr waszych dary dla Jahwe”. Każdy zaś winien złożyć w darze dla Jahwe złoto, srebro, miedź,",
      "fioletową i czerwoną purpurę, karmazyn, bisior kręcony oraz sierść kozią,",
      "skóry baranie ufarbowane na czerwono, skóry delfinów i drzewo akacjowe,",
      "oliwę do świecznika, wonności na olej do namaszczania i na pachnące kadzidło,",
      "onyksy i inne kamienie na ozdobienie efodu i pektorału.",
      "Każdy uzdolniony z was winien przyjść i wykonać to, co Jahwe rozkazał,",
      "to jest przybytek i jego namiot, przykrycia, kółka, deski, poprzeczki, słupy i podstawy;",
      "arkę z drążkami, przebłagalnię i zasłaniającą ją zasłonę;",
      "stół z drążkami i należącym doń sprzętem oraz chlebem pokładnym;",
      "świecznik do oświetlenia z należącymi doń sprzętami, z lampami oraz z oliwą do świecenia;",
      "ołtarz kadzenia z drążkami, olejek do namaszczania, pachnące kadzidło i zasłonę na wejście do przybytku;",
      "ołtarz całopalenia z miedzianą kratą na nim, z drążkami i należącymi do niego sprzętami, kadź z jej podstawą;",
      "zasłony dziedzińca i jego słupy i podstawy, i zasłonę na wejście do dziedzińca;",
      "paliki przybytku i paliki dziedzińca z powrozami do nich;",
      "szaty z drogocennej tkaniny do służby w świętym przybytku, święte szaty dla Aarona kapłana i szaty dla synów jego, kapłanów.",
      "Potem odeszło całe zgromadzenie synów Izraela od Mojżesza.",
      "Wnet jednak wszyscy, których skłoniło serce i duch ochoczy, przynieśli dary dla Jahwe na budowę namiotu spotkania i na wszelką służbę w nim oraz na święte szaty.",
      "Przyszli mężczyźni i kobiety, wszyscy ochoczego serca, przynosząc spinki, kolczyki, pierścienie, naszyjniki i wszelkie przedmioty ze złota; wszyscy złożyli dla Jahwe dary ze złota.",
      "A także fioletową i czerwoną purpurę, karmazyn, bisior i sierść kozią przynosili wszyscy, którzy je znaleźli u siebie.",
      "Każdy, kto chciał złożyć dary ze srebra czy z miedzi, przynosił te dary dla Jahwe, a każdy, kto posiadał drzewo akacjowe przydatne na coś do świętej służby, przynosił je również w darze.",
      "Wszystkie zaś kobiety biegłe w tej pracy przędły własnoręcznie przędziwo na fioletową i czerwoną purpurę, karmazyn i bisior.",
      "A wszystkie kobiety, które skłoniło do tego serce, przędły umiejętnie sierść kozią.",
      "Książęta zaś przynieśli onyksy i inne kamienie do ozdobienia efodu i pektorału,",
      "a ponadto korzenie i oliwę do świecznika i do [wyrobu] oleju namaszczenia i pachnącego kadzidła.",
      "Wszyscy synowie Izraela, mężczyźni i kobiety, których skłoniło serce do składania darów [niezbędnych j do wykonywania tego, co Jahwe nakazał wykonać przez pośrednictwo Mojżesza, przynieśli to dla Jahwe dobrowolnie.",
      "Wówczas Mojżesz przemówił do synów Izraela: „Oto Jahwe powołał imiennie Besaleela, syna Uriego a wnuka Hura z pokolenia Judy,",
      "i napełnił go duchem Bożym, mądrością, rozumem, wiedzą i znajomością wszelkiego rzemiosła,",
      "by obmyślił plany robót w złocie, w srebrze, w miedzi,",
      "oraz robót nad przystosowaniem kamieni do ozdoby i nad obróbką drzewa [potrzebnego] do wykonania wszelkich zamierzonych dzieł.",
      "Dał mu też zdolność pouczania [innych], jak i Oholiabowi, synowi Achisamecha z pokolenia Dana.",
      "Napełnił ich mądrością umysłu do wykonania wszelkich prac, zarówno kamieniarskich, jak i tkackich, oraz farbowania fioletowej i czerwonej purpury, karmazynu, bisioru, a wreszcie [zwyczajnych prac] tkackich, tak że mogą sporządzać wszelkie przedmioty, a zarazem obmyślać ich plany."
    ],
    [
      "Besaleel, Oholiab i wszyscy mężczyźni biegli, którym Jahwe dał mądrość, rozum do poznania, niech wykonają wszelkie prace przy budowie świętego przybytku według wszystkich poleceń Jahwe”.",
      "Następnie wezwał Mojżesz Besaleela, Oholiaba i wszystkich biegłych w rzemiośle, których serce obdarzył Jahwe mądrością, wszystkich tych, których serce skłaniało do pójścia do pracy przy wykonaniu dzieła.",
      "Ci zaś przejęli od Mojżesza wszelkie dary, jakie znieśli synowie Izraela na dzieło budowy świętego przybytku, aby je wykonać; ponadto znosili im każdego dnia dalsze, dobrowolne dary.",
      "Wtedy przystąpili do Mojżesza jak jeden mąż wszyscy biegli rzemieślnicy, wykonujący wszelkie prace przy budowie świętego przybytku,",
      "i tak powiedzieli do Mojżesza: „Lud przynosi wiele więcej, niż potrzeba do wykonania prac, które zlecił wykonać Jahwe”.",
      "Wówczas Mojżesz wydał rozkaz, który ogłoszono po obozie: „Ani mężczyźni, ani kobiety niech już nie znoszą darów na święty przybytek”. Zaprzestał tedy lud znoszenia darów.",
      "Mieli bowiem dosyć wszystkiego do wykonania wszelkich prac, a nawet wiele zbywało.",
      "Wszyscy najbieglejsi spośród pracowników wybudowali przybytek z dziesięciu tkanin z kręconego bisioru, z fioletowej i czerwonej purpury, z karmazynu z cherubami wyhaftowanymi przez biegłego tkacza.",
      "Długość poszczególnych tkanin wynosiła dwadzieścia osiem łokci, a szerokość cztery łokcie; wszystkie zaś tkaniny posiadały jednakowe wymiary.",
      "Pięć tkanin zostało powiązanych z sobą jedna z drugą, podobnie drugie pięć tkanin zostało powiązanych jedna z drugą.",
      "I przyszyto wstążki z fioletowej purpury na brzegach jednej tkaniny, gdzie winna być spięta, i tak też uczyniono na brzegach ostatniej tkaniny, gdzie winna być spięta.",
      "Pięćdziesiąt wstążek przyszyto do jednej tkaniny i pięćdziesiąt wstążek do drugiej tkaniny w miejscu, gdzie mają być spięte, tak iż wstążki były przyszyte naprzeciw siebie.",
      "Ponadto przyszyto pięćdziesiąt złotych kółek i związano tkaniny przy pomocy tych kółek, tak że przybytek stanowił jedną całość.",
      "Zrobiono również nakrycie z koziej sierści dla przybytku, a uczyniono je z jedenastu [mniejszych] nakryć.",
      "Długość jednego nakrycia wynosiła trzydzieści łokci, a szerokość jednego nakrycia cztery łokcie, i te jedenaście nakryć miały jednakowe wymiary.",
      "Powiązano z sobą pięć nakryć osobno i osobno pozostałe sześć.",
      "I przyszyto pięćdziesiąt wstążek na brzegach jednego nakrycia w miejscu, w którym mają być spięte i pięćdziesiąt wstążek na brzegach drugiego nakrycia w miejscu, w którym mają być spięte.",
      "Ponadto przyszyto pięćdziesiąt sprzączek z miedzi i w ten sposób związano [nakrycia] przybytku, że utworzyły jedną całość.",
      "Oprócz tego uczyniono nakrycie na namiot ze skór baranich farbowanych na czerwono i wreszcie nakrycie na wierzch ze skór delfinów.",
      "I zrobiono deski na przybytek z drzewa akacjowego i ustawiono je pionowo.",
      "Wysokość deski ściennej wynosiła dziesięć łokci, a szerokość jednej deski półtora łokcia.",
      "Każda deska miała dwa czopy osadzone jeden naprzeciw drugiego; tak zrobiono u wszystkich desek przybytku.",
      "A zrobiono na przybytek dwadzieścia desek na ścianę południową po stronie południowej,",
      "i czterdzieści podstaw srebrnych sporządzonych pod te dwadzieścia desek, na każdą deskę dwie podstawy na oba jej czopy.",
      "A po drugiej stronie przybytku na ścianę północną uczyniono także dwadzieścia desek.",
      "A do nich czterdzieści podstaw srebrnych, po dwie podstawy na każdą deskę.",
      "A dla tylnej części przybytku na ścianę zachodnią sporządzono sześć desek.",
      "Przy narożnikach tej tylnej ściany przybytku postawiono po dwie deski.",
      "Przystawały one szczelnie do siebie u dołu, a u góry równie szczelnie połączone były z sobą przy pomocy wiązania; tak też uczyniono z deskami na obu innych narożnikach.",
      "I tak było w ścianie tylnej przybytku osiem desek, a podstaw srebrnych szesnaście, czyli po dwie podstawy na każdą deskę.",
      "I zrobiono również poprzeczki z drzewa akacjowego do powiązania desek, pięć na jedną stronę przybytku,",
      "a pięć poprzeczek do desek drugiej ściany przybytku i pięć poprzeczek na tylną, czyli zachodnią ścianę przybytku.",
      "Poprzeczkę umieszczoną w pośrodku desek sporządzono w ten sposób, że przechodziła od końca do końca.",
      "Deski pokryto złotem, a pierścienie do osadzenia drewnianych wiązań zrobiono ze złota, i poprzeczki pokryto złotem.",
      "Zrobiono też zasłonę z fioletowej i czerwonej purpury, z karmazynu i kręconego bisioru z cherubami wyhaftowanymi przez biegłego tkacza.",
      "I powieszono ją na czterech słupach z drzewa akacjowego, pokrytych złotem. Haczyki do nich wykonano ze złota, a cztery podstawy zrobiono z miedzi.",
      "I uczyniono też zasłonę przy wejściu do przybytku fioletowej i czerwonej purpury, z karmazynu i kręconego bisioru, wykonaną przez farbiarza.",
      "Ponadto [uczyniono] do niej pięć słupów i haczyki i pokryto złotem ich głowice i klamry, a podstawy do nich były z miedzi."
    ],
    [
      "I zbudował Besaleel arkę z drzewa akacjowego, której długość wynosiła dwa i pół łokcia, jej zaś szerokość i wysokość półtora łokcia.",
      "I pokrył ją szczerym złotem wewnątrz i zewnątrz, i uczynił na niej dokoła złoty wieniec.",
      "Uczynił do niej cztery pierścienie ze złota i [przymocował] je do czterech jej rogów: dwa pierścienie do jednego jej boku i dwa pierścienie do drugiego jej boku.",
      "Również zrobił drążki z drzewa akacjowego i pokrył je złotem.",
      "I do pierścieni na obu bokach arki włożył te drążki [służące] do jej przenoszenia.",
      "I uczynił przebłagalnię ze szczerego złota, a długość jej wynosiła dwa i pół łokcia, szerokość zaś jej półtora łokcia.",
      "Dwa też cheruby wykuł ze złota, zrobił zaś je na obu końcach przebłagalni:",
      "jednego cheruba na jednym końcu, a drugiego cheruba na drugim końcu przebłagalni. Wykonał cheruby razem z przebłagalnią na obu jej bokach.",
      "Cheruby miały twarze zwrócone jeden ku drugiemu, i ku przebłagalni były [zwrócone] twarze Cherubów. Miały zaś rozpostarte swe skrzydła ku górze, zakrywając swymi skrzydłami przebłagalnię.",
      "Zrobił też stół z drzewa akacjowego, którego długość wynosiła dwa łokcie, jego szerokość jeden łokieć i jego wysokość półtora łokcia.",
      "Pokrył go szczerym złotem i uczynił na nim dokoła złoty wieniec.",
      "I uczynił wokoło listwę na cztery palce szeroką i zrobił złoty wieniec wzdłuż tej listwy.",
      "Uczynił następnie cztery złote pierścienie i przyprawił te pierścienie do czterech końców, gdzie się znajdują cztery jego nogi.",
      "Blisko listwy znajdowały się pierścienie do włożenia w nie drążków z drzewa akacjowego do przenoszenia stołu.",
      "A zrobił te drążki z drzewa akacjowego i pokrył je złotem. I przenosili za ich pomocą stół.",
      "Uczynił także ze szczerego złota naczynia do stołu, misy i czasze, dzbanki i kubki do składania ofiar płynnych.",
      "Zrobił też świecznik ze szczerego złota, z tego samego złota wykuł ten świecznik wraz z jego podstawą i trzonem; jego kielichy oraz pąki i kwiaty były zrobione z tej samej bryły.",
      "Sześć ramion wychodziło z jego boków, trzy ramiona świecznika z jednego jego boku i trzy ramiona świecznika z drugiego jego boku.",
      "I znajdowały się na jednym ramieniu trzy kielichy kształtu kwiatów migdałowych z pąkami i kwiatami i trzy kielichy kształtu kwiatów migdałowych na drugim ramieniu z pąkami i kwiatami.",
      "Na świeczniku zaś były cztery kielichy kształtu kwiatów migdałowych z pąkami i kwiatami.",
      "A pąk jeden był pod dwoma wychodzącymi z niego ramionami i jeden pąk pod dwoma [następnymi] jego ramionami. Tak było pod sześcioma ramionami wychodzącymi ze świecznika.",
      "Pąki te i ramiona wychodziły z samego świecznika i były wykonane z tej samej bryły szczerego złota.",
      "Uczynił siedem lamp oraz szczypce i gaśniki ze szczerego złota.",
      "Z talentu zaś szczerego złota wykonał świecznik i wszystkie przyrządy należące do niego.",
      "Potem wystawił z drzewa akacjowego ołtarz do spalania kadzidła; jego długość wynosiła jeden łokieć i jeden jego szerokość, i był kwadratowy, a wysokości miał dwa łokcie.",
      "Przykrył go szczerym złotem, jego wierzch i jego boki wokoło, i jego rogi; uczynił na nim złoty wieniec dokoła.",
      "Poniżej zaś tego wieńca na dwóch jego bokach umieścił dwa złote pierścienie na drążki, za pomocą których się go przenosi.",
      "A drążki wykonał z drzewa akacjowego i pokrył złotem.",
      "Sporządził również święty olej namaszczenia oraz pachnące kadzidło, mieszając [wonności]."
    ],
    [
      "I zbudował ołtarz z drzewa akacjowego, mający piąć łokci długości i pięć łokci szerokości. Ołtarz był czworoboczny, a trzy łokcie wysoki.",
      "I uczynił rogi na czterech narożnikach ołtarza, i wychodziły z niego, i pokrył je miedzią.",
      "I sporządził sprzęty do ołtarza, jak popielnice, łopatki, kociołki, widełki i panewki.",
      "Z miedzi też wykonał kratę do ołtarza w formie siatki, poniżej jego krawędzi od dołu aż do połowy wysokości.",
      "Nad kratą zaś miedzianą zrobił na drążki cztery pierścienie [z miedzi] na czterech rogach.",
      "Zrobił zaś te drążki z drzewa akacjowego i pokrył je miedzią.",
      "I włożył te drążki do pierścieni znajdujących się po bokach ołtarza, aby go nimi przenosić. Uczynił zaś go [ołtarz] z desek, tak aby wewnątrz był wydrążony.",
      "I uczynił umywalnię miedzianą z podstawą również miedzianą, wykonaną z lusterek niewiast pełniących służbę przy wejściu do namiotu.",
      "Następnie zbudował dziedziniec przybytku po strome południowej ku południowi, zasłony dziedzińca były z kręconego bisioru, długie sto łokci,",
      "a do tego dwadzieścia słupów i dwadzieścia podstaw z miedzi, oraz haczyki i klamry ze srebra.",
      "Tak samo po stronie północnej zasłony były długie sto łokci, a ponadto [uczyniono] dwadzieścia słupów, dwadzieścia podstaw z miedzi oraz haczyki i klamry ze srebra.",
      "Po stronie zachodniej zasłona miała pięćdziesiąt łokci, a do tego [uczyniono] dziesięć słupów i dziesięć podstaw.",
      "Po stronie wschodniej [zasłona] miała również pięćdziesiąt łokci.",
      "Zasłony na jedną ścianę boczną wynosiły piętnaście łokci, a do tego miały trzy słupy i trzy podstawy.",
      "Zasłony zaś na drugą ścianę boczną wynosiły piętnaście łokci, a do tego miały też trzy słupy i trzy podstawy.",
      "Wszystkie zasłony tworzące ogrodzenie dziedzińca były utkane z bisioru kręconego,",
      "a podstawy do słupów były z miedzi, haczyki zaś przy słupach oraz ich klamry ze srebra, także głowice ich były pokryte srebrem.",
      "Zasłona u wejścia na dziedziniec była z fioletowej i czerwonej purpury, karmazynu i z kręconego bisioru, robota różnobarwna, i miała dwadzieścia łokci szerokości i pięć łokci wysokości, zgodnie z rozmiarami [innych] zasłon dziedzińca.",
      "Cztery słupy do niej i ich podstawy były wykonane z miedzi, a haczyki przy nich, pokrycie ich głowic oraz klamry były ze srebra.",
      "Wszystkie paliki dziedzińca przybytku były z miedzi.",
      "Oto obliczenie wydatków na przybytek: na przybytek świadectwa, który na rozkaz Mojżesza wybudowali lewici, pełniąc swą służbę pod nadzorem kapłana Itamara, syna Aarona arcykapłana.",
      "A Besaleel, syn Uriego, wnuk Hura z pokolenia Judy, wykonał wszystko, co mu rozkazał Jahwe przez Mojżesza,",
      "a z nim [pracował] Oholiab, syn Achisamecha z pokolenia Dana, jako wybitny snycerz, tkacz i farbiarz fioletowej i czerwonej purpury, karmazynu oraz bisioru.",
      "Zużyli zaś wszystkiego złota na roboty przy budowie świętego przybytku dwadzieścia dziewięć talentów z ofiar i siedemset trzydzieści syklów według wagi sykla przybytku świętego.",
      "A srebra od spisanych w zgromadzeniu było sto talentów i tysiąc siedemset siedemdziesiąt piąć syklów według wagi sykla przybytku.",
      "Pół sykla na głowę według wagi sykla przybytku pobierano od wszystkich, którzy podlegali spisowi, począwszy od lat dwudziestu i wzwyż, czyli od sześciuset trzech tysięcy pięciuset pięćdziesięciu mężczyzn.",
      "Sto talentów srebra zużyto na wykucie podstaw do świętego przybytku i podstaw do zasłon, sto talentów na sto podstaw, czyli po talencie na jedną podstawę.",
      "Z tysiąca siedmiuset siedemdziesięciu pięciu talentów zrobiono haczyki do słupów, pokrycie na ich głowice oraz pierścienie.",
      "Miedzi zaś, którą złożono w ofierze, było siedemdziesiąt talentów i dwa tysiące czterysta syklów.",
      "Ulano z niej podstawy do bramy wejściowej do przybytku spotkania, ołtarz miedziany z kratą miedzianą na nim oraz wszelki sprzęt ołtarza,",
      "podstawy dziedzińca, podstawy do bramy na dziedziniec, wszystkie paliki przybytku i wszystkie paliki dziedzińca."
    ],
    [
      "Zrobili też szaty święte do [pełnienia] służby w świętym przybytku z fioletowej i czerwonej purpury oraz z karmazynu. Zrobili również szaty święte dla Aarona, jak to polecił uczynić Jahwe Mojżeszowi.",
      "I zrobił efod [z nici] ze złota, z fioletowej i czerwonej purpury, karmazynu oraz z kręconego bisioru.",
      "Wykuli przeto cienkie blaszki ze złota i pocięli je na nitki, aby je można wpleść sposobem hafciarskim w fioletową i czerwoną purpurę, w karmazyn oraz w bisior.",
      "Zrobili również dwa naramienniki spięte z sobą, a spięte na obu [górnych] końcach.",
      "A przepaska efodu, która się na nim znajduje, była wykonana tak samo [z nici] ze złota, z fioletowej i czerwonej purpury, z karmazynu i z kręconego bisioru, jak to nakazał Jahwe Mojżeszowi.",
      "Obrobili też dwa szlachetne onyksy, osadzone w złote oprawy, z wykutymi na nich na wzór pieczęci imionami synów Izraela.",
      "Umieścił je na obu naramiennikach efodu jako kamienie pamięci o synach Izraela, jak przykazał Jahwe Mojżeszowi.",
      "Uczynił też pektorał wykonany przez wybitnych tkaczy w ten sam sposób jak efod [z nici] ze złota, z fioletowej i czerwonej purpury, z karmazynu i z kręconego bisioru.",
      "Uczynili pektorał w kształcie kwadratu, a długość jego i szerokość wynosiła jedną piędź.",
      "Umieścili na nim cztery rzędy kosztownych kamieni; w pierwszym rzędzie karniol, topaz i szmaragd;",
      "w drugim rzędzie karbunkuł, szafir i beryl;",
      "w trzecim rzędzie hiacynt, agat, ametyst;",
      "wreszcie w czwartym rzędzie chryzolit, onyks i jaspis. Były osadzone w [oprawach] ze złota w odpowiednich rzędach.",
      "Kamienie te miały na sobie imiona dwunastu synów Izraela i miały wyryte na wzór pieczęci imiona dwunastu pokoleń.",
      "Uczynili do pektorału dwa łańcuszki skręcone na kształt sznura ze szczerego złota.",
      "Uczynili też do pektorału dwie złote oprawy i dwa złote pierścienie, i przyprawiono oba te pierścienie na obu końcach pektorału.",
      "Dwa złote sznury przewlekli przez oba pierścienie na obu końcach pektorału.",
      "Oba zaś drugie końce obydwu sznurów przyszyli do obu opraw",
      "i przywiązali je do przedniego naramiennika efodu.",
      "W końcu wykonali jeszcze dwa inne złote pierścienie i przyszyli je do obu naramienników efodu na zewnętrznej stronie, w miejscu spięcia efodu z pasem.",
      "Potem związali pierścienie pektorału z pierścieniami efodu sznurem z fioletowej purpury, tak ażeby pektorał leżał na przepasce efodu i nie mógł się przesunąć z swego miejsca na efodzie, jak przykazał Jahwe Mojżeszowi.",
      "Zrobili też suknię pod efod utkaną z fioletowej purpury.",
      "I miała w środku otwór na głowę z obszywką dokoła otworu, jak przy otworze pancerza, aby się nie rozdarła.",
      "Na dolnych jej krajach przyszyli jabłka granatu z fioletowej i czerwonej purpury i karmazynu.",
      "Zrobili także dzwonki ze szczerego złota i przyszyli je dokoła między jabłkami granatu.",
      "Dzwonek złoty i jabłko granatu następowały na przemian dokoła na dolnym kraju sukni, przywdziewanej w czasie pełnienia służby, jak to przykazał Jahwe Mojżeszowi.",
      "Zrobili także tuniki z bisioru dla Aarona i jego synów,",
      "oraz tiary z bisioru, mitry z bisioru i spodnie z lnu grubego,",
      "oraz pas z bisioru kręconego, z fioletowej i czerwonej purpury, wykonany przez wyszywających, jak przykazał Jahwe Mojżeszowi.",
      "I zrobili też diadem ze szczerego złota i wyrzeźbili na nim, jak się rzeźbi na pieczęci: „Poświęcony Jahwe”.",
      "I przywiązali go sznurem z fioletowej purpury tak, aby był na tiarze, i żeby na przedniej stronie tiary był umieszczony, jak przykazał Jahwe Mojżeszowi.",
      "Tak wykonano wszelką robotę około budowy przybytku spotkania. Synowie Izraela wykonali zaś wszystko tak, jak to nakazał Jahwe Mojżeszowi.",
      "I oddali przybytek Mojżeszowi wraz z namiotem i sprzętami, jak kółka, deski, poprzeczki, słupy, podstawy,",
      "nakrycia, jedne ze skór baranich farbowanych na czerwono, a drugie ze skór delfina, oraz zakrywającą zasłoną,",
      "arkę Świadectwa z drążkami, przebłagalnię,",
      "stół z wszystkimi należącymi doń sprzętami i z chlebami pokładnymi,",
      "świecznik ze szczerego złota z lampami ustawionymi w szeregu oraz z wszystkimi przyborami należącymi do niego i olej do świecznika,",
      "także ołtarz złoty i olej do namaszczania, pachnące kadzidło oraz zasłonę przy wejściu do namiotu,",
      "ołtarz miedziany wraz z kratą miedzianą i drążkami oraz wszystkie jego przybory, kadź i jej podstawę.",
      "Zasłony dziedzińca, słupy i podstawy do nich, zasłony przy wejściu do dziedzińca i paliki oraz wszystkie sprzęty potrzebne do służby w przybytku i w namiocie spotkania.",
      "Szaty urzędowe do wystawnej służby w świętym przybytku, szaty święte dla Aarona kapłana i szaty dla jego synów kapłanów.",
      "Jak nakazał Jahwe Mojżeszowi, tak też wykonali wszystko synowie Izraela.",
      "Gdy zaś ujrzał Mojżesz, że wszystko wykonali, jak nakazał Jahwe, udzielił im błogosławieństwa."
    ],
    [
      "Tak powiedział Jahwe do Mojżesza:",
      "„W pierwszym dniu miesiąca pierwszego postawisz przybytek wraz z namiotem spotkania.",
      "I umieścisz w nim arkę Świadectwa i nakryjesz ją zasłoną.",
      "Wniesiesz także stół i położysz na nim to, co ma być położone, oraz wniesiesz świecznik i postawisz na nim lampy.",
      "Ustawisz również ołtarz złoty do spalania kadzidła przed arką Świadectwa i powiesisz zasłonę przy wejściu do przybytku.",
      "Ołtarz zaś całopalenia postawisz przed wejściem do wnętrza przybytku spotkania.",
      "Kadź zaś umieścisz między przybytkiem spotkania a ołtarzem i napełnisz ją wodą.",
      "Urządzisz też dziedziniec wokoło, a przy bramie zawiesisz zasłonę.",
      "Wtedy weźmiesz olej namaszczenia i namaścisz przybytek i wszystko, co w nim jest; poświęcisz go i wszystkie jego sprzęty, i będzie święty.",
      "I namaścisz ołtarz całopalenia z wszystkimi jego przyborami, i poświęcisz go, i będzie święty.",
      "Namaścisz również kadź i podstawę jej i poświęcisz ją.",
      "Wtedy przyprowadzisz Aarona i jego synów przed wejście do przybytku spotkania i obmyjesz ich wodą.",
      "Następnie ubierzesz Aarona w szaty święte i namaścisz go, i poświęcisz go, aby mi służył jako kapłan.",
      "Każesz także zbliżyć się synom jego i ubierzesz ich w szaty.",
      "Potem namaścisz ich, jak namaściłeś ich ojca, aby mi służyli jako kapłani. Przez to zaś namaszczenie przetrwa kapłaństwo w ich pokoleniach na wieki”.",
      "Mojżesz wykonał wszystko tak, jak mu to Jahwe nakazał uczynić.",
      "Wzniesiono przybytek dnia pierwszego, miesiąca pierwszego, roku drugiego.",
      "A postawił Mojżesz przybytek, założył podstawy, ustawił dach, umieścił poprzeczki oraz ustawił słupy.",
      "I rozciągnął namiot nad przybytkiem, i przykrył go przykryciem namiotu z góry, jak to nakazał Jahwe Mojżeszowi.",
      "Następnie wziął Świadectwo i położył je w arce, włożył też drążki do pierścieni arki i przykrył z wierzchu przebłagalnię.",
      "Wniósł następnie arkę do przybytku i zawiesił zasłonę zakrywającą i okrył nią arkę Świadectwa, jak nakazał Jahwe Mojżeszowi.",
      "Postawił również stół w przybytku spotkania po stronie północnej przybytku przed zasłona,",
      "a na nim rozłożył przed obliczem Jahwe chleby pokładne, jak nakazał Jahwe Mojżeszowi.",
      "Postawił też świecznik w przybytku spotkania naprzeciw stołu po stronie południowej przybytku,",
      "i [na nim] umieścił lampy przed Jahwe, jak przykazał Jahwe Mojżeszowi.",
      "Postawił również ołtarz złoty w przybytku spotkania naprzeciw zasłony",
      "i kazał palić na nim pachnące kadzidło, jak to Jahwe nakazał Mojżeszowi.",
      "Zawiesił zasłonę przy wejściu do przybytku.",
      "Ołtarz zaś całopalenia postawił przed wejściem do wnętrza przybytku spotkania i ofiarował na nim ofiary krwawe i bezkrwawe, jak nakazał Jahwe Mojżeszowi.",
      "Ustawił także kadź między przybytkiem spotkania a ołtarzem i nalał w nią wody do mycia.",
      "I myli w niej swe ręce i swe nogi Mojżesz i Aaron oraz jego synowie,",
      "przed wchodzeniem do przybytku spotkania i przystąpieniem do ołtarza, jak to nakazał Jahwe Mojżeszowi.",
      "Wreszcie urządził dziedziniec wokoło przybytku i ołtarza, a przy wejściu zawiesił zasłonę. W ten to sposób Mojżesz dokonał dzieła.",
      "Wtedy to obłok okrył przybytek spotkania, a chwała Jahwe napełniła przybytek.",
      "I nie mógł Mojżesz wejść do namiotu spotkania, bo spoczywał na nim obłok i chwała Jahwe wypełniała przybytek.",
      "Ile razy obłok wznosił się nad przybytkiem, synowie Izraela wyruszali w drogę,",
      "a ile razy obłok nie wznosił się, nie ruszali w drogę aż do dnia uniesienia się [obłoku].",
      "Obłok bowiem Jahwe we dnie zakrywał przybytek, a w nocy błyszczał jak ogień w oczach całego domu izraelskiego w czasie całej ich wędrówki."
    ]
  ],
  [
    [
      "I zawołał Jahwe Mojżesza, i powiedział doń z przybytku spotkania:",
      "„Mów do synów Izraela i powiedz im: Jeśliby ktoś z was chciał złożyć ofiarę dla Jahwe ze zwierząt domowych, to z bydła albo z trzody możecie złożyć wasze ofiary.",
      "Jeśliby całopaleniem była jego ofiara i z bydła, to cielca bez skazy winien przywieść przed wejście do przybytku spotkania, ofiarując go dla pozyskania sobie upodobania u Jahwe.",
      "I położy rękę swą na głowę tej ofiary, aby była przyjęta na ubłaganie zań.",
      "I zabije cielca przed Jahwe, a synowie Aarona zaniosą krew i skropią tą krwią dookoła ołtarza, znajdującego się przy wejściu do przybytku spotkania.",
      "Następnie ściągnie skórę z tej ofiary i poćwiartuje ją na części.",
      "A synowie Aarona, kapłani, rozniecą ogień na ołtarzu i położą na ogień drwa.",
      "A potem położą synowie Aarona, kapłani, na drwa złożone na ogniu płonącym na ołtarzu takie części: głowę i tłuszcz.",
      "A obmywszy wnętrzności i golenie w wodzie, spali to wszystko kapłan na ołtarzu. Jest to ofiara całopalenia, ofiara spalana przez ogień, woń przyjemna dla Jahwe.",
      "Jeśliby zaś z trzody była jego ofiara, to winien przywieść na ofiarę całopalenia baranka lub kozła bez wady.",
      "I zabije go po północnej stronie ołtarza, przed Jahwe, i wyleją synowie Aarona, kapłani, krew jego dookoła ołtarza.",
      "I poćwiartuje go na części, i wraz z głową i tłuszczem położy go kapłan na drwa złożone na ogniu płonącym na ołtarzu.",
      "A obmywszy wnętrzności i golenie jego w wodzie, ofiaruje to wszystko i spali na ołtarzu. Jest to ofiara całopalenia, ofiara spalana przez ogień, woń przyjemna dla Jahwe.",
      "Jeśliby zaś z ptaków była jego ofiara na całopalenie dla Jahwe, to z synogarlic albo z gołąbków będzie ta ofiara.",
      "I winien ją przynieść kapłan przed ołtarz, i naderwie im szyję i po wycieknięciu krwi naprzeciw ołtarza, spali na ołtarzu.",
      "A usunąwszy wole z zawartością jego, musi je na wschodnią stronę ołtarza, gdzie wysypuje się popiół.",
      "I nadłamie im skrzydła nie odrywając ich, spali je kapłan na ołtarzu na drwach, które są na ogniu. Jest to ofiara całopalenia, ofiara spalana przez ogień, woń przyjemna dla Jahwe."
    ],
    [
      "Jeśliby ktoś chciał złożyć ofiarę mączną dla Jahwe, to ofiara jego winna być z najlepszej mąki pszennej, którą winien polać oliwą i posypać wonnym kadzidłem.",
      "I winien ją [tj. ofiarę] zanieść synom Aarona, kapłanom. Potem winien wziąć stąd pełną garść tej mąki pszennej wraz z oliwą i wszystko kadzidło, a kapłan winien spalić na ołtarzu to, co jest pamiątką. Jest to ofiara spalana przez ogień na woń przyjemną dla Jahwe.",
      "A co pozostanie z tej ofiary, przypadnie Aaronowi i jego synom. Jest to rzecz najświętsza z ofiar spalanych przez ogień dla Jahwe.",
      "Jeśli chciałbyś złożyć w ofierze mącznej z tego, co upieczone zostało w piecu, to ciastka będą z mąki pszennej, niekwaszonej, rozrobione na oliwie albo placki niekwaszone, polane oliwą.",
      "Jeśliby zaś twoja ofiara mączna była z tego, co upieczone zostało na blasze, to winna być sporządzona z wyborowej mąki pszennej niekwaszonej, rozrobiona na oliwie.",
      "I winieneś połamać ją na drobne kawałki, i winieneś polać ją oliwą. Jest to ofiara mączna.",
      "Jeśliby wreszcie twoja ofiara mączna była z tego, co upieczone zostało na patelni, to winna być mąka pszenna rozrobiona oliwą.",
      "I winieneś przynieść dla Jahwe ofiarą przygotowaną z tych przedmiotów, i winieneś ją oddać kapłanowi, a on złoży na ołtarzu.",
      "Kapłan winien podnieść z tej ofiary mącznej to, co ma być pamiątką, i spalić to na ołtarzu. Jest to ofiara [spalana przez ogień] na woń przyjemną dla Jahwe.",
      "A co pozostanie z tej ofiary, przypadnie Aaronowi i jego synom. Jest to rzecz najświętsza z ofiar [spalanych] przez ogień dla Jahwe.",
      "Wszelka ofiara, jaką będziecie składać dla Jahwe, nie może być przygotowana z jakiejś rzeczy zakwaszonej, gdyż ani kwasu, ani miodu nie możecie składać na ofiarę [spalaną] przez ogień dla Jahwe.",
      "Możecie je składać w ofierze dla Jahwe jako pierwociny, ale nie mogą być złożone na ołtarzu jako woń przyjemna.",
      "Wszelki dar składany w ofierze winieneś posolić solą i nie możesz dopuścić, aby w twej ofierze brakowało soli przymierza z Bogiem twoim. Każdą z twych ofiar winieneś złożyć ze solą.",
      "Jeśli chciałbyś składać ofiarę dla Jahwe z pierwocin, to winna być ona z kłosów uprażonych na ogniu, albo z roztartego świeżego zboża, i to złożysz na ofiarę z twych pierwocin.",
      "I winieneś na nią wylać oliwę i posypać kadzidłem. Jest to bowiem ofiara bezkrwawa.",
      "Kapłan winien spalić to, co jest pamiątką i z roztartego świeżego zboża, i z oliwy oraz wszystko kadzidło. Jest to ofiara [spalana] przez ogień dla Jahwe."
    ],
    [
      "Jeśliby ofiarą biesiadną była jego ofiara i jeśliby z bydła chciał ją złożyć, to może przywieść przed Jahwe albo cielca, albo jałowicę, ale bez wady.",
      "I winien położyć rękę swą na głowę tej ofiary i zabić ją u wejścia do przybytku spotkania, a synowie Aarona, kapłani, winni wylać krew dookoła ołtarza.",
      "I winien na ofiarę spalaną przez ogień dla Jahwe złożyć z ofiary biesiadnej tłuszcz, który pokrywa wnętrzności, i wszystek tłuszcz, który znajduje się na wnętrznościach;",
      "ponadto obie nerki z tłuszczem, który do nich przylega i który jest na lędźwiach. Winien też usunąć przeponę, która jest nad wątrobą i nad nerkami.",
      "A synowie Aarona winni to spalić na ołtarzu po ofierze całopalenia na drwach położonych na ogniu. Jest to ofiara spalana przez ogień na woń przyjemną dla Jahwe.",
      "Jeśliby zaś z trzody był jego dar na ofiarę biesiadną dla Jahwe, to może przyprowadzić samca lub samicę, ale bez wady.",
      "Jeśli owcą byłoby to, co ofiaruje, to winien przywieść ją przed oblicze Jahwe.",
      "I winien położyć rękę swą na głowie tej ofiary i zabić ją przed przybytkiem spotkania, a synowie Aarona winni wylać krew dookoła ołtarza.",
      "I winien przynieść z ofiary biesiadnej na ofiarę spalaną przez ogień dla Jahwe tłuszcz, a cały ogon aż do kręgosłupa winien oddzielić, jak i tłuszcz, który pokrywa wnętrzności i który znajduje się na wnętrznościach;",
      "ponadto obie nerki z tłuszczem, który do nich przylega, i który jest na lędźwiach. Winien też oddzielić przeponę, która jest nad wątrobą i nerkami.",
      "A kapłan winien to spalić na ołtarzu. Jest to pokarm spalany przez ogień na ofiarę dla Jahwe.",
      "A jeśliby jego ofiarą była koza, to winien przywieść ją przed Jah we.",
      "I winien położyć ręką swą na jej głową i zabić ją przed przybytkiem spotkania, a synowie Aarona winni wylać krew dokoła ołtarza.",
      "I winien przynieść z ofiary biesiadnej na ofiarą spalaną przez ogień dla Jahwe tłuszcz, który pokrywa wnętrzności, i wszystek tłuszcz, który znajduje się na wnętrznościach;",
      "ponadto obie nerki z tłuszczem, który do nich przylega i który jest na lędźwiach. Winien też usunąć przeponą, która jest nad wątrobą i nerkami.",
      "A kapłan winien to spalić na ołtarzu. Jest to pokarm spalany przez ogień w ofierze na woń przyjemną dla Jahwe. Wszelki tłuszcz przynależy do Jahwe.",
      "To jest rozporządzenie wieczyste dla wszystkich pokoleń waszych we wszelkich miejscach zamieszkania, że nie możecie spożywać ani żadnego tłuszczu, ani też [pić] żadnej krwi”."
    ],
    [
      "Potem rzekł Jahwe tak do Mojżesza:",
      "„Powiedz synom Izraela w ten sposób: Jeśli ktoś nieświadomie dopuści się grzechu przeciw jednemu z przykazań Jahwe i postąpi tak, jak się nie powinno postępować, i wykona jedną z tych [czynności zakazanych],",
      "a jeśli to będzie kapłan namaszczony, który dopuści się grzechu i stanie się przez to winny cały naród, wtedy winien za swój grzech, którego się dopuścił, złożyć dla Jahwe przebłagalną ofiarę z cielca bez wady.",
      "A winien przywieść tego cielca przed wejście do przybytku spotkania, przed oblicze Jahwe, gdzie winien włożyć swoją rękę na głowę cielca, a potem zabić cielca przed Jahwe.",
      "Następnie winien kapłan namaszczony wziąć trochę z krwi tego cielca i zanieść ją do przybytku spotkania.",
      "A zanurzywszy kapłan palec swój w tej krwi, winien pokropić nią przed obliczem Jahwe w kierunku zasłony przybytku.",
      "Z kolei winien kapłan namaścić tą krwią rogi ołtarza kadzenia przed Jahwe w przybytku spotkania, a wszystką pozostałą krew cielca winien wylać u podstaw ołtarza całopalenia, który stoi u wejścia do przybytku spotkania.",
      "Następnie winien oddzielić wszelki tłuszcz cielca, ofiary za grzech, a mianowicie tłuszcz, który pokrywa wnętrzności, i wszelki tłuszcz, który jest na wnętrznościach,",
      "obie nerki i tłuszcz, który jest na nich i który znajduje się na lędźwiach, a przeponę nad wątrobą i nerkami winien oddzielić,",
      "jak się oddziela przy ofierze biesiadnej z bydła. I winien spalić go kapłan na ołtarzu całopalenia.",
      "Lecz skórę cielca i mięso jego razem z głową i goleniami, razem z wnętrznościami i ich zawartością,",
      "czyli całego cielca, winien wynieść za obóz, na miejsce czyste, gdzie się wysypuje popiół z tłuszczów, i winien je spalić na ogniu z drew; na miejscu wysypywania popiołów winien to spalić.",
      "A jeśli cała społeczność izraelska zbłądziła nieświadomie, a będzie to zakryte przed oczyma zebrania, co uczyniła przeciw jakiemuś przykazaniu Jahwe, a czego nie powinno się czynić, stanie się odpowiedzialną.",
      "Gdy później pozna grzech, jakiego się dopuściła, wtedy winno całe ze branie złożyć cielca na ofiarę, przywodząc go przed przybytek spotkania.",
      "A starsi społeczności winni włożyć ręce swe na głowę cielca przed Jahwe i winni zabić cielca przed Jahwe,",
      "a kapłan namaszczony winien zanieść trochę krwi tego cielca do przybytku spotkania.",
      "A zanurzywszy kapłan palec swój w tej krwi, winien pokropić nią przed obliczem Jahwe w kierunku zasłony przybytku.",
      "Z kolei winien namaścić tą krwią rogi ołtarza, który jest w przybytku spotkania, a wszystką pozostałą krew cielca winien wylać u podstaw ołtarza całopalenia, który stoi u wejścia do przybytku spotkania.",
      "Następnie winien oddzielić z cielca wszelki tłuszcz i winien spalić go na ołtarzu.",
      "I winien postąpić z tym cielcem tak, jak postąpił z cielcem ofiarowanym za grzech, a kapłan dokona nad nimi obrzędu przebłagania i będzie im przebaczone.",
      "I winien cielca wynieść z obozu i spalić, jak spalił poprzedniego cielca. Jest to bowiem ofiara za grzech społeczności.",
      "A jeśli książę zgrzeszy i uczyni coś nieświadomie przeciw jakiemuś przykazaniu Jahwe, Boga swego, czego nie powinno się czynić, stanie się winnym,",
      "lub gdy później zwróci mu ktoś uwagę na grzech, jakiego się dopuścił, wtedy winien złożyć w ofierze kozła bez wady.",
      "I winien włożyć rękę swą na głowę kozła i winien go zabić na miejscu, gdzie zabija się zwierzęta na ofiarę całopalenia przed Jahwe. Jest to ofiara za grzech.",
      "Potem winien kapłan wziąć trochę krwi z tej ofiary za grzech na palec swój i winien namaścić nią rogi ołtarza całopalenia, a wszystką pozostałą krew winien wylać u podstaw ołtarza całopalenia.",
      "Następnie winien spalić wszelki tłuszcz na ołtarzu całopalenia, jak [spalił] tłuszcz ofiary biesiadnej. W ten to sposób kapłan winien dokonać nad nim obrzędu przebłagania za jego grzech i będzie mu przebaczony.",
      "A jeśli ktoś z ludu ziemi zgrzeszy nieświadomie, czyniąc coś przeciw jakiemuś przykazaniu Jahwe, czego się nie powinno czynić, stanie się winnym,",
      "gdy później zwróci mu ktoś uwagę na grzech, jakiego się dopuścił, wtedy winien złożyć w ofierze kozę bez wady za grzech popełniony.",
      "I winien włożyć rękę swą na głowę ofiary za grzech i winien zabić tę ofiarę za grzech na miejscu [zabijania] ofiar całopalenia.",
      "Potem winien kapłan wziąć trochę jej krwi na palec swój i winien namaścić rogi ołtarza całopalenia, a wszystką pozostałą krew winien wylać u podstaw ołtarza.",
      "Następnie winien usunąć wszelki tłuszcz, jak się usuwa tłuszcz z ofiar biesiadnych. I winien go kapłan spalić na ołtarzu na woń przyjemną dla Jahwe. W ten to sposób winien dokonać kapłan na nim obrzędu przebłagania i będzie mu odpuszczone.",
      "Jeśli zaś owcę będzie chciał złożyć na ofiarę za grzech, to może złożyć i owcę, ale bez wady.",
      "I winien włożyć rękę swą na głowę ofiary za grzech i winien zabić tę ofiarę za grzech na miejscu [zabijania] ofiar całopalenia.",
      "Potem winien kapłan wziąć trochę krwi z ofiary za grzech na palec swój i winien namaścić rogi ołtarza całopalenia, a wszystką pozostałą krew wylać u podstaw ołtarza całopalenia.",
      "Następnie winien usunąć wszelki tłuszcz, jak się usuwa tłuszcz barani z ofiar biesiadnych. I winien go spalić kapłan na ołtarzu na ogniu ofiar Jahwe. W ten sposób winien dokonać kapłan nad nim obrzędu przebłagania za jego grzech, jaki popełnił, i będzie mu odpuszczone."
    ],
    [
      "A jeśliby ktoś zgrzeszył, gdyż słyszał głos zaklęcia, aby był świadkiem, bo albo sam widział, albo wiedział o tym, a nie chciał świadczyć, weźmie na siebie winę;",
      "albo jeśli ktoś dotknie się jakiejś rzeczy nieczystej, czy to padliny nieczystego zwierzęcia dzikiego, czy to padliny nieczystego bydlęcia domowego, czy też padliny nieczystego płazu, a byłoby to zakryte przed nim, to stanie się on nieczysty i winny;",
      "albo jeśli ktoś dotknie się jakichś nieczystości człowieka, a dotyczy to wszelkich jego nieczystości, którymi się ktoś może splamić, a byłoby to zakryte przed nim, to, gdy się dowie o tym, stanie się winnym;",
      "albo jeśli ktoś przysięgnie nierozważnie [jedynie] wargami, [nie zastanawiając się], czy spowoduje zło czy dobro, a byłoby to zakryte przed nim, to, gdy się dowie o tym, stanie się winnym jedynie tych rzeczy;",
      "a jeśli on jest winny jednej z tych rzeczy, winien wyznać swój grzech, którego się dopuścił,",
      "a na przebłaganie za grzech, którego się dopuścił, winien złożyć w ofierze jakąś samicę z trzody, owcę albo kozę. I dokona kapłan nad nim obrzędu przebłagania za jego grzech.",
      "A jeśliby nie mógł nabyć wymaganej trzody, to może złożyć w ofierze dla Jahwe za grzech, który popełnił, parę synogarlic albo parę gołębi, jednego [ptaka] na ofiarę za grzech, a drugiego na całopalenie.",
      "Winien je oddać kapłanowi, który najpierw, składając ofiarę za grzech, naderwie jej szyję z boku, nie urywając jej,",
      "aby krwią z tej ofiary za grzech pokropić bok ołtarza, a resztę tej krwi winien wycisnąć u podstaw ołtarza. Jest to ofiara za grzech.",
      "Drugiego zaś [ptaka] winien złożyć na ofiarę całopalenia według przepisów. I dokona kapłan obrzędu przebłagania za grzech, i będzie mu przebaczone.",
      "A jeśliby ktoś nie mógł nabyć pary synogarlic lub pary gołębi, to winien złożyć w ofierze za grzech dziesiątą część efy wybornej mąki pszennej, ale nie może dolać do niej oliwy ani nie może położyć kadzidła, gdyż to jest ofiara za grzech.",
      "I winien ją oddać kapłanowi, a kapłan weźmie z niej pełną garść i spali ją na ołtarzu jako pamiątkę na ofiarach spalanych przez ogień dla Jahwe.",
      "I dokona kapłan obrzędu przebłagania za grzech jego, jaki popełnił przeciw jednemu z przykazań, i będzie mu przebaczone. I przypadnie reszta kapłanowi, jak przy [zwyczajnej] ofierze mącznej”.",
      "I rzekł Jahwe w ten sposób do Mojżesza:",
      "„Jeśli ktoś dopuści się przestępstwa i zgrzeszy nieuważnie [postępując] z rzeczami świętymi Jahwe, to powinien na wynagrodzenie złożyć Jahwe barana bez wady ze swej trzody, wartości kilku syklów według wagi sykla przybytku, na ofiarę za przewinę.",
      "A za grzeszne postąpienie z rzeczami świętymi winien dać wynagrodzenie i doda jeszcze piątą część, i odda to kapłanowi, a kapłan dokona obrzędu przebłagania zań przez barana i będzie mu przebaczone.",
      "A jeśli ktoś zgrzeszy i uczyni coś przeciw jednemu z przykazań Jahwe, czego nie wolno czynić, a nie wie o tym, gdy uświadomi sobie winę, poniesie za to karę.",
      "Powinien przeto do kapłana przyprowadzić barana bez wady ze swej trzody, wartości zwyczajnej, na ofiarę za przewinę, a kapłan dokona obrzędu przebłagania zań, za grzech, jaki popełnił, nie wiedząc o tym, i będzie mu przebaczone.",
      "To jest ofiara za przewinę, bo obciążył się winą przeciw Jahwe”."
    ],
    [
      "I rzekł Jahwe w ten sposób do Mojżesza:",
      "„Jeśli ktoś zgrzeszy i dopuści się przestępstwa przeciw Jahwe i wyprze się rodakowi swemu, że mu coś zostało powierzone lub wręczone, albo że im coś zrabował, albo że swego rodaka oszukał,",
      "albo zgubioną rzecz znalazł, i wymówi się tego fałszywie, przysięgając w sprawie jednego z tych wszystkich czynów, które popełnia człowiek, grzesząc.",
      "Gdy on zgrzeszy i poczuje się winny, wówczas musi zwrócić zrabowane dobro, które zrabował, wyłudzone, które wyłudził, powierzone lub wręczone, które mu powierzono lub wręczono, zgubione, które znalazł,",
      "lub co fałszywie przysiągł, musi oddać pełną sumę ich wartości i doda piątą część, da mu w dniu ofiar za przewinę.",
      "A na wynagrodzenie dla Jahwe winien złożyć barana bez wady z trzody, według wartości zwyczajnej, na ofiarę za przewinę dla kapłana.",
      "I dokona kapłan obrzędu przebłagania przed obliczem Jahwe, i będzie mu przebaczone to wszystko, przez to ściągnął na siebie winę”.",
      "I powiedział Jahwe tak do Mojżesza:",
      "„Nakaż Aaronowi i jego synom tak: To jest prawo ofiary całopalenia. Ofiara całopalenia winna być spalana na palenisku ołtarza [płonącego] przez całą noc aż do rana, a ogień ołtarza ma być utrzymany w płomieniu.",
      "A kapłan winien wdziać swą lnianą tunikę i spodnie lniane włożyć na swe ciało, i usunąć popiół z ołtarza, na którym spalił ogień ofiarę całopalenia, i złożyć go na boku ołtarza.",
      "A winien zdjąć te szaty swoje i przywdziać inne ubranie, gdy musi wynieść popiół spalony poza obóz, na miejsce czyste.",
      "A ogień ołtarza ma być utrzymywany w płomieniu i nie może wygasać i winien każdego poranka zapalać na nim drwa, a potem kłaść na nie ofiarę całopalenia i spalać tłuste części ofiar biesiadnych.",
      "Ogień ołtarza będzie utrzymywany w płomieniu i nie może wygasać.",
      "To jest prawo ofiary mącznej, którą synowie Aarona winni złożyć przed Jahwe na przedniej stronie ołtarza.",
      "I weźmie stąd garść pełną wyborowej mąki pszennej na ofiarę bezkrwawą i oliwy oraz wszystko kadzidło, które leży na ofierze, i spali na ołtarzu jako woń przyjemną i jako pamiątkę dla Jahwe.",
      "Resztę zaś z tego winni spożyć Aaron i jego synowie. W formie zaś chlebów niekwaszonych winna być spożyta; na miejscu świętym, w przedsionku przybytku spotkania winni ją spożyć.",
      "Nie można piec z kwasem części, jakie daję z moich ofiar spalanych przez ogień. To jest rzecz najświętsza jak [i część] z ofiar za grzech i ofiar za przewinę.",
      "Każdy męski potomek spośród synów Aarona według postanowienia dla pokoleń waszych może jeść z ofiar spalanych przez ogień dla Jahwe. Ktokolwiek się z tym zetknie, świętym będzie”.",
      "I powiedział Jahwe tak do Mojżesza:",
      "„To jest ofiara Aarona i jego synów, jaką winni złożyć w dniu, w którym został on namaszczony: jedną dziesiątą część efy wyborowej mąki pszennej, jako ustawiczną ofiarę mączną, połowa z tego rankiem, a połowa wieczorem.",
      "Na blasze winna być wymieszana z oliwą i wyrobiona. Przyniósłszy ją, na kawałki połamiesz, i tak ją winieneś ofiarować Jahwe na miłą woń.",
      "A kapłan ten i ktoś z jego synów, namaszczony w miejsce jego, uczyni tak samo. Jest to wieczne prawo. Dla Jahwe winno to być w całości spalone.",
      "Każda ofiara mączna kapłana będzie ofiarą całopalenia”.",
      "I powiedział Jahwe tak do Mojżesza:",
      "„Nakaż Aaronowi i jego synom tak: To jest prawo ofiary za grzech. Na miejscu, gdzie się zabija ofiarę całopalenia, winno się też zabijać i ofiarę za grzech przed obliczem Jahwe. Jest to bowiem rzecz najświętsza.",
      "Kapłan, który będzie składał ofiarę za grzech, spożyje z niej w miejscu świętym w przedsionku przybytku spotkania.",
      "Ktokolwiek by dotknął się jej mięsa, stanie się święty, a jeżeliby coś z krwi trysnęło na jego ubranie, winien wyprać na miejscu świętym to, na które ona trysnęła.",
      "A gliniane naczynie, w którym ubranie było gotowane, winno być rozbite, a jeśli było gotowane w naczyniu miedzianym, naczynie winno być wyskrobane i wodą obmyte.",
      "Każdy męski potomek kapłana może je spożywać, jest to rzecz bardzo święta.",
      "Jednak z ofiar za grzech, których krew wnosi się do przybytku spotkania, aby dokonać przebłagania w miejscu świętym, nie wolno spożywać, ale winno się je spalić w ogniu."
    ],
    [
      "A to jest prawo ofiary za przewinę. Jest to rzecz bardzo święta.",
      "Na miejscu, gdzie ubijacie ofiarę całopalenia, winiście ubijać i ofiarę za przewinę, a krwią jej [kapłan] winien skropić dokoła ołtarza.",
      "Wszystkie jej tłuste części winien złożyć w ofierze: ogon i tłuszcz, który pokrywa wnętrzności, i wszystek tłuszcz, który jest na wnętrznościach,",
      "obie nerki i tłuszcz, który jest na nich i który się znajduje na lędźwiach, a przeponę nad wątrobą i nerkami winien oddzielić.",
      "I winien spalić ją kapłan na ołtarzu jako ofiarę spalaną przez ogień dla Jahwe.",
      "Każdy męski potomek kapłanów może ją spożywać. Na miejscu świętym można ją spożywać, jest to rzecz bardzo święta.",
      "Jak ofiara za grzech, tak i ofiara za przewinę mają jedno prawo. Przypada ona kapłanowi, który dokonuje przez nią obrzędu przebłagania.",
      "A kapłan, który składa czyjąś ofiarę całopalenia, otrzymuje skórę z ofiary całopalenia, jaką złożył. Dla tego kapłana, dla niego ona będzie.",
      "A wszelka ofiara mączna, która jest upieczona w piecu, i wszystko, co jest przygotowane na patelni i na płycie metalowej, należy się kapłanowi, który to składa w ofierze, dla niego to będzie.",
      "A każda ofiara mączna zarobiona oliwą lub sucha będzie dla wszystkich synów Aarona, zarówno dla jednego, jak i dla drugiego.",
      "A to jest prawo ofiary biesiadnej, jaką się składa Jahwe.",
      "Jeśliby składał ją na ofiarę pochwalną, wówczas winien złożyć wraz z ofiarą pochwalną niekwaszone ciasta zarobione oliwą i niekwaszone cienkie placki posmarowane oliwą, oraz wyborową mąkę pszenną jako ciasto pomieszane z oliwą.",
      "Obok ciast z zakwaszonego chleba winien on złożyć swój dar ofiarny wraz ze swoją pochwalną ofiarą biesiadną.",
      "I winien złożyć jedno z każdego daru ofiarnego jako daninę podniesienia dla Jahwe; dla kapłana, który kropi krwią ofiary biesiadne, dla niego to będzie.",
      "Mięso pochwalnej ofiary biesiadnej winno być spożyte w dniu złożenia tej ofiary, a nie powinno się pozostawić nic z niego aż do rana.",
      "A jeśliby jego dar ofiarny był ofiarą ślubowaną lub dobrowolną, to w dniu składania tej ofiary winna ona być spożyta i w dniu następnym można z niej spożyć resztę.",
      "A pozostała część mięsa z ofiary w dniu trzecim winna być w ogniu spalona.",
      "A jeśliby jadł z mięsa ofiary biesiadnej w dniu trzecim, nie będzie to przyjemne, a ofiarowującemu ją nie będzie policzona, ale obrzydliwą będzie, a ten, kto ją będzie spożywał, poniesie karę.",
      "A mięsa, które się styka z czymś nieczystym, nie można spożywać, ale się je winno spalić, może zaś każdy spożywać czyste mięso.",
      "Kto by jadł mięso z ofiary biesiadnej, które należy do Jahwe, a byłby w stanie nieczystości, winien być wyłączony ze swego ludu.",
      "A kto by dotknął się jakiejkolwiek nieczystości, nieczystości człowieka czy nieczystości by dla lub jakiejś obrzydliwej nieczystości, i jadł z mięsa ofiary biesiadnej, należącej do Jahwe, taka osoba będzie wykluczona z grona swego ludu”.",
      "I powiedział Jahwe tak do Mojżesza:",
      "„Poleć synom Izraela: Nie możecie spożywać żadnego tłuszczu z bydła, owcy i kozy.",
      "Nie możecie też spożywać tłuszczu padliny i rozszarpanego zwierzęcia. Może ono służyć do wszelkiego użytku, ale nie możecie go spożywać.",
      "Ktokolwiek spożywałby tłuszcz zwierzęcia, które ofiaruje się Jahwe, jako ofiarę spalaną przez ogień, winien być wyłączony ze swego ludu.",
      "A żadnej krwi nie możecie spożywać we wszelkich waszych miejscach zamieszkania, ani z ptaków, ani z bydła domowego.",
      "Ktokolwiek spożywałby jakąkolwiek krew, winien być odłączony od swego ludu”.",
      "I powiedział Jahwe tak do Mojżesza:",
      "„Mów w ten sposób do synów Izraela: Ktokolwiek chce złożyć dla Jahwe ofiarę biesiadną, winien złożyć dar dla Jahwe ze swej ofiary biesiadnej.",
      "Jego ręce złożą w ofierze spalany przez ogień tłuszcz razem z mostkiem i wykonasz nim obrzęd kołysania przed Jahwe.",
      "I [kapłan] winien spalić tłuszcz na ołtarzu i przypadnie w udziale mostek Aaronowi i jego synom.",
      "I prawe udo z waszej ofiary biesiadnej winien dać kapłanom, jako ofiarę podniesienia.",
      "Temu zaś z synów Aarona, który złoży na ofiarę biesiadną krew i tłuszcz, winno przypaść prawe udo.",
      "Albowiem mostek kołysania i udo podnoszenia wziąłem Ja od synów Izraela z ich ofiar biesiadnych i dałem je Aaronowi, kapłanowi, i jego synom. Jest to trwałe uprawnienie dla synów Izraela”.",
      "To jest dział Aarona i dział jego synów w ofiarach spalanych przez ogień dla Jahwe, od dnia, kiedy on kazał im przystąpić i objąć urząd kapłański.",
      "Ten [to dział] nakazał Jahwe dawać im od dnia, gdy ich namaścił spośród synów Izraela. Jest to wieczne uprawnienie dla ich rodów.",
      "Takie jest prawo ofiary całopalenia, ofiary mącznej, ofiary za grzech, ofiary za przewinę, ofiary wyświęcenia i ofiary biesiadnej,",
      "które Jahwe przekazał Mojżeszowi na górze Synaj w dniu, gdy polecił synom Izraela składać ofiary Jahwe na górze Synaj."
    ],
    [
      "I powiedział Jahwe tak do Mojżesza:",
      "„Weź Aarona, a z nim jego synów oraz szaty i olej do namaszczenia i młodego cielca na ofiarę przebłagania i dwa barany oraz kosz z chlebem niekwaszonym.",
      "Cała zaś społeczność niech się zgromadzi u wejścia do przybytku spotkania”.",
      "I uczynił Mojżesz według nakazu Jahwe, i zebrała się społeczność u wejścia do namiotu spotkania.",
      "I powiedział Mojżesz do społeczności to, co mu Jahwe nakazał uczynić.",
      "I kazał się przybliżyć Mojżesz Aaronowi i jego synom, i umył ich wodą.",
      "Potem ubrał go w tunikę, przepasał go pasem, wdział nań suknię, włożył nań efod, umocnił go pasem efodu i dobrze mu go ułożył.",
      "Następnie ubrał go w pektorał i włożył do pektorału urim i tummim.",
      "Z kolei włożył na głowę jego tiarę i umieścił na tiarze, na przedniej jej stronie, przepaskę złotą, diadem święty, jak ta Jahwe nakazał Mojżeszowi.",
      "Potem wziął Mojżesz olej do namaszczenia i namaścił przybytek i wszystko, co w nim się znajdowało, i poświęcił je.",
      "Później skropił nim [tj. olejem] ołtarz siedem razy i namaścił ołtarz i wszystkie jego sprzęty, kadź i jej podstawę, i poświęcił je.",
      "I wylał olej namaszczenia na głowę Aarona i namaścił, i poświęcił go.",
      "Z kolei kazał się zbliżyć Mojżesz synom Aarona i ubrał ich w tunikę, przepasał ich pasem i okrył im głowy mitrą, jak rozkazał Jahwe Mojżeszowi.",
      "Potem kazał przywieść cielca, jako ofiarę za grzech, i położył Aaron i synowie jego ręce swe na głowę cielca [stanowiącego] ofiarę za grzech.",
      "A gdy go zabili, wówczas Mojżesz wziął krew jego i pomaścił palcem wskazującym rogi ołtarza dokoła i oczyścił ołtarz, a resztę krwi wylał u podstawy ołtarza i poświęcił go, dokonując na nim obrzędu przebłagania.",
      "A pozbierawszy tłuszcz, który pokrywa wnętrzności i przeponę nad wątrobą i obie nerki, i tłuszcz, który jest na nich, spalił Mojżesz na ołtarzu.",
      "Skórę zaś z cielca, jego mięso i wnętrzności spalił w ogniu poza obozem, jak rozkazał Jahwe Mojżeszowi.",
      "Potem kazał przywieść barana [przeznaczonego na] całopalenie, i położyli Aaron i jego synowie ręce swe na głowę tego barana.",
      "I zabił potem tego barana, i pokropił krwią jego ołtarz dokoła.",
      "I podzielił barana na części, i spalił Mojżesz głowę, części i tłuszcz.",
      "A wnętrzności i golenie obmył w wodzie, spalił Mojżesz całego barana na ołtarzu. Jest to ofiara całopalenia przez ogień na woń przyjemną dla Jahwe, stosownie do rozkazu, jaki otrzymał Mojżesz od Jahwe.",
      "A potem kazał przywieść drugiego barana wyświęcenia i położyli Aaron i jego synowie ręce swe na głowę barana.",
      "I zabił barana, a wziąwszy Mojżesz nieco krwi, namaścił wierzch prawego ucha Aarona i wielki palec prawej jego ręki i wielki palec prawej jego nogi.",
      "Następnie kazał się zbliżyć synom Aarona, a wziąwszy Mojżesz nieco krwi, namaścił wierzch ich prawych uszu i wielkie palce ich prawych rąk i wielkie palce ich prawych nóg. I pokropił Mojżesz krwią ołtarz wokoło.",
      "A wziąwszy tłuszcz i ogon, i tłuszcz pokrywający wnętrzności i przeponę, wątrobę i obie nerki, i tłuszcz, który jest na nich, i prawe udo,",
      "a z kosza bochen przaśników, które są przed Jahwe, wziął bochen jeden niekwaszony i ciasto na oliwie zaczynione oraz placek jeden i położył nad tłuszczem i nad prawym udem.",
      "I położył to wszystko na dłonie Aarona i na dłonie jego synów, i dokonał obrzędu kołysania przed Jahwe.",
      "I wziął je potem Mojżesz z rąk ich, i spalił na ołtarzu całopalenia, jako ofiarę wyświęcenia i jako woń przyjemną. Jest to ofiara spalana przez ogień dla Jahwe.",
      "Potem wziął Mojżesz mostek z barana ofiarowanego na wyświęcenie i wykonał nim obrzęd kołysania przed Jahwe, i przypadł Mojżeszowi w udziale, jak rozkazał Jahwe Mojżeszowi.",
      "I wziął Mojżesz z oleju do namaszczania i krwi, która była na ołtarzu, i pokropił Aarona i jego szaty, jego synów i szaty jego synów. I poświęcił Aarona i jego szaty, jego synów i szaty jego synów.",
      "Potem rzekł Mojżesz do Aarona i jego synów: „Ugotujcie mięso przy wejściu do namiotu spotkania. I będziecie je tam spożywać i chleb wyświęcenia, który jest w koszu, jak to mi zostało nakazane: Aaron i jego synowie winni to spożyć.",
      "A co pozostało z mięsa i chleba winniście spalić w ogniu.",
      "Od wejścia przybytku spotkania nie możecie się oddalić przez siedem dni, aż do dnia, kiedy zostaniecie wprowadzeni w urząd, gdyż przez siedem dni będzie was wyświęcał.",
      "Jak on w dniu dzisiejszym uczynił, tak Jahwe polecił [dalej] czynić, aby uczynić za was przebłaganie.",
      "I tak winniście pozostać przy wejściu do przybytku spotkania dniem i nocą przez siedem dni i powinniście przestrzegać polecenia Jahwe, abyście nie pomarli, gdyż taki mi dano rozkaz”.",
      "Aaron oraz jego synowie wykonali wszystkie te polecenia, jakie im Jahwe nakazał przez Mojżesza."
    ],
    [
      "W dniu ósmym zawołał Mojżesz Aarona i jego synów, i starszych Izraela",
      "i powiedział do Aarona: „Weź młodego cielca z bydła twego na ofiarę za grzech i barana na ofiarę całopalenia, oba bez wady zwierzęta, i zaprowadź je przed Jahwe.",
      "I powiesz tak do synów Izraela: Weźcie kozła na ofiarę za grzech, a cielca i barana, oba jednoroczne i bez wady zwierzęta, na ofiarę całopalenia.",
      "Ponadto złożycie wołu i barana jako ofiarę biesiadną, zabijając je przed Jahwe. A także ofiarę bezkrwawą: ciasto zaczynione oliwą, gdyż dzisiaj Jahwe chce się wam objawić”.",
      "I przywiedli to, co Mojżesz nakazał, przed przybytek zebrania, a cała społeczność zbliżyła się i stanęła przed Jahwe.",
      "Mojżesz zaś powiedział: „To jest to, co Jahwe nakazał uczynić, aby się ukazała wam chwała Jahwe”.",
      "Wtedy powiedział Mojżesz do Aarona: „Przybliż się do ołtarza i złóż swą ofiarę za grzechy swe i całopalenia, i dokonaj obrzędu przebłagania za siebie i za lud, i złóż ofiarę ludu i dokonaj przebłagania zań, jak nakazał Jahwe”.",
      "I przystąpił Aaron do ołtarza, i zabił cielca na ofiarę za grzech za siebie.",
      "Przynieśli zaś synowie Aarona krew do niego, a on zanurzywszy swój palec we krwi, namaścił nią rogi ołtarza, a [resztę] wylał u podstawy ołtarza.",
      "Tłuszcz zaś i nerki oraz wątrobę z żółcią spalił na ołtarzu, jako ofiarę przebłagania, jak rozkazał Jahwe Mojżeszowi.",
      "Mięso natomiast i skórę spalił w ogniu poza obozem.",
      "Następnie zabił ofiarę całopalenia, a synowie Aarona przynieśli mu krew i pokropili nią dokoła ołtarza.",
      "I przynieśli mu ofiarę całopalną na kawałki poćwiartowaną razem z głową, i spalił ją na ołtarzu.",
      "I obmył wnętrzności i golenie, i spalił je na ołtarzu całopalenia.",
      "Teraz kazał przywieść ofiarę ludu, a wziąwszy kozła [przeznaczonego na] ofiarę za grzech ludu, zabił go i złożył na ofiarę za grzech jak pierwszą [ofiarę].",
      "Potem kazał przywieść ofiarę całopalenia i uczynił według przepisu.",
      "Następnie kazał przynieść ofiarę mączną, a napełniwszy dłoń swą wyborową mąką pszenną, spalił ją na ołtarzu, niezależnie od rannej ofiary całopalenia.",
      "Później zabił wołu i kozła na ofiarę biesiadną za lud, a synowie Aarona przynieśli mu krew i skropili nią dokoła ołtarza.",
      "Co się tyczy tłustych części wołu i barana, a mianowicie ogona i tłuszczu, który pokrywa wnętrzności, i tłuszczu, który jest na wątrobie, i obie nerki,",
      "to położyli te części na piersiach i spalił Aaron na ołtarzu te części tłuste.",
      "A z mostkiem i prawym udem wykonał Aaron obrzęd kołysania przed Jahwe, jak nakazał Mojżesz.",
      "Potem podniósł Aaron rękę swą ku ludowi i pobłogosławił go, i zstąpił na dół, gdyż złożył ofiarę za grzech, całopalenia, biesiadną.",
      "A Mojżesz i Aaron weszli do przybytku spotkania i wyszli znowu błogosławiąc lud, a chwała Jahwe ukazała się wszystkiemu ludowi.",
      "Wyszedł ogień od Jahwe i spalił ofiarę całopalenia [złożoną] na ołtarzu i części tłuste, a cały lud widząc, cieszył się, upadając na oblicze."
    ],
    [
      "Synowie Aarona, Nadab i Abihu, wzięli swe kadzielnice i włożyli do nich ogień, i wsypali nań kadzidło, i przynieśli przed Jahwe ogień obcy, co im zakazał Jahwe.",
      "Wówczas ogień wyszedł od Jahwe i pochłonął ich, tak że pomarli przed Jahwe.",
      "Mojżesz zaś rzekł do Aarona: „To jest to, co Jahwe myślał, gdy powiedział: Okazuję się jako święty tym, którzy zbliżają się do mnie i okazuję moją chwałę całemu swemu ludowi”. Aaron zaś milczał.",
      "Potem przywołał Mojżesz Misaela i Elzafana, synów Uriego, krewnych Aarona, i powiedział do nich: „Idźcie tam i wynieście braci waszych z przybytku na jakieś miejsce poza obozem”.",
      "I poszli, i wynieśli w ich tunikach poza obóz, jak im nakazał Mojżesz.",
      "Mojżesz zaś powiedział do Aarona, do Eleazara i Itamara, synów jego: „Nie powinniście rozpuszczać w nieładzie waszych włosów i rozrywać waszych szat, abyście nie pomarli i aby nie spadł gniew na całe zgromadzenie. Wasi bracia natomiast, cały dom Izraela, mogą opłakiwać klęskę spalenia, jaką Jahwe zapalił.",
      "A od wejścia do przybytku spotkania nie możecie się oddalić, abyście nie pomarli. Olej namaszczenia Jahwe jest na was”. I nie oddalali się, stosownie do nakazu Mojżesza.",
      "Jahwe rzekł do Aarona:",
      "„Wina i moszczu nie możesz pić ani ty sam, ani twoi synowie, którzy są z tobą, gdy wchodzicie do przybytku spotkania, abyście nie pomarli. To jest prawo na wieki dla pokoleń waszych,",
      "aby istniał podział między świętym a nieświętym, między nieczystym, a czystym,",
      "i aby pouczało ono synów Izraela wszelkich przepisów, jakie ogłosił Jahwe, Bóg wasz, przez Mojżesza”.",
      "Mojżesz powiedział do Aarona i do pozostałych synów jego, Eleazara i Itamara: „Weźcie pozostałą część ze spalanej ofiary mącznej dla Jahwe i spożywajcie chleby niekwaszone obok ołtarza, gdyż to jest rzecz bardzo święta.",
      "Winniście zaś spożyć to na miejscu świętym, albowiem to jest cząstka przypadająca tobie i cząstka przypadająca synom twoim z ofiar spalanych dla Jahwe. Takie im dano rozkazanie.",
      "I mostek kołysany i udo podniesione winniście spożyć na miejscu czystym ty i synowie twoi, i córki twoje z tobą, albowiem to jest cząstka przypadająca dla ciebie i cząstka przypadająca dla synów twoich z ofiar synów Izraela.",
      "Udo podniesione i mostek kołysany winny być razem przyniesione z częściami tłustymi przeznaczonymi na ofiarę przez ogień, aby uczynić nimi obrzęd kołysania przed Jahwe. One winny przypaść tobie i twym synom, którzy są u ciebie, jako trwałe uprawnienie, jak nakazał Jahwe.",
      "Usilnie wypytywał się Mojżesz o kozła [przeznaczonego na] ofiarę za grzech i oto [dowiedział się, że] był spalony. Rozgniewał się przeto na Eleazara i Itamara, pozostałych synów Aarona, i powiedział:",
      "„Dlaczego nie zjedliście ofiary za grzech w miejscu świętym? Jest to przecież rzecz bardzo święta, którą dał wam Jahwe, aby usunąć grzech społeczności przez dokonanie przebłagania za grzech przed Jahwe.",
      "Krew nie była wnoszona do przybytku, dlatego winniście ją złożyć w miejscu świętym, stosownie do mego nakazu”.",
      "Aaron rzekł do Mojżesza: „Dziś złożyli oni ofiarę za grzech i całopalenia przed Jahwe, a potem zdarzyło się mnie czynić podobnie. Jeśli bym jadł ofiarę za grzech dziś, czyż byłoby to dobre przed oczyma Jahwe?”",
      "Mojżesz wysłuchał tej odpowiedzi i zadowolił się nią."
    ],
    [
      "I powiedział Jahwe tak do Mojżesza i Aarona:",
      "„Powiedzcie w ten sposób do synów Izraela: Takie to zwierzęta możecie jeść ze wszystkich zwierząt lądowych:",
      "Wszystkie możecie spożywać, które mają rozwidlone kopyta i rozdzielone racice, i które przeżuwają.",
      "Nie możecie zaś jeść z przeżuwających i mających rozwidlone kopyta: wielbłąda, który przeżuwa, ale nie ma rozwidlonych kopyt i dlatego będzie dla was nieczysty.",
      "Borsuk, który wprawdzie przeżuwa, ale nie ma rozwidlonych kopyt.",
      "A także i zająca, który również przeżuwa, ale także nie ma rozwidlonych kopyt.",
      "Wreszcie dzik, który wprawdzie ma rozwidlone kopyta i rozdzielone racice, ale nie przeżuwa i dlatego będzie dla was nieczysty.",
      "Mięsa ich nie możecie jeść, ani ich padliny dotykać, gdyż są one dla was nieczyste.",
      "Możecie zaś jeść to wszystko, co żyje w wodzie i co ma płetwy i łuski, zarówno [to, co przebywa] w wodzie mórz czy rzek, to możecie jeść.",
      "To zaś, co nie ma płetw i łusek zarówno w morzach, jak i w potokach, ze wszystkich małych zwierząt wodnych i ze wszystkich wielkich zwierząt żyjących w wodzie, będzie dla was obrzydliwością.",
      "Obrzydliwością będzie dla was i nie możecie spożywać ich mięsa, obrzydliwością będzie ich padlina.",
      "Wszystko zaś, co nie ma płetw, łusek, a przebywa w wodzie, będzie dla was obrzydliwością.",
      "Spośród zaś ptaków będzie dla was obrzydliwością i nie możecie spożywać jako obrzydliwe: orła, gryfa, sępa,",
      "kani czerwonej, wszelkiego rodzaju sępów,",
      "wszelkiego rodzaju kruków,",
      "strusiów, jastrzębia, mewy i wszelkiego rodzaju krogulców,",
      "sowy, kormorana, ibisa,",
      "pelikana, nurki,",
      "bociana, wszelkiego rodzaju czapli, dudka i nietoperza.",
      "Również wszelkie owady skrzydlate chodzące na czterech [nogach] będą dla was obrzydliwością.",
      "Takie zaś owady skrzydlate możecie spożywać, które chodzą na czterech [nogach], ale mają dłuższe tylne nogi, którymi skaczą po ziemi.",
      "Te z nich możecie jeść, a mianowicie szarańczę arbe, w rozmaitych jej odmianach, szarańczę solam w jej różnych odmianach, szarańczę chargol w jej różnych odmianach, szarańczę horgol w jej różnych odmianach i szarańczę chegab w jej różnych odmianach.",
      "Ale wszystkie inne uskrzydlone owady, które chodzą na czterech nogach, będą wam obrzydliwością.",
      "A przez te [zwierzęta] stajecie się nieczystymi; ktokolwiek dotknąłoy się ich padliny, stanie się nieczysty aż do wieczora,",
      "jak ktokolwiek niósłby coś z ich padliny, musi wyprać swe ubranie i będzie nieczysty aż do wieczora.",
      "Wszelkie zwierzęta, które mają rozwidlone kopyta i nie rozdzielają racic oraz nie przeżuwają, będą wam nieczyste i ktokolwiek by się ich dotknął, stanie się nieczysty.",
      "A wszelkie [zwierzęta], które chodzą na przednich nogach, spośród tych, które mają cztery nogi, będą nieczyste dla was i ktokolwiek dotknąłby się ich padliny, będzie nieczysty aż do wieczora,",
      "jak i ktokolwiek wziąłby coś z ich padliny, musi wyprać swe ubranie i będzie nieczysty aż do wieczora. Będą one was czynić nieczystymi.",
      "Takie zaś będą nieczyste dla was spośród płazów pełzających po ziemi: kret i mysz, jaszczurka w jej różnych odmianach,",
      "jak anaka, koach, letaa, chomis i tinszamet.",
      "Przez te spośród wszystkich płazów staniecie się nieczystymi i ktokolwiek dotknąłby się ich padliny, stanie się nieczysty aż do wieczora.",
      "A wszystko, na co by upadło coś z ich padliny, stanie się nieczyste: wszelkie naczynie z drzewa, czy ubranie, czy skóra, czy wór, czy jakikolwiek inny przedmiot sporządzony do wykonania na nim jakiejś pracy, musi być wrzucony do wody i pozostanie nieczysty aż do wieczora, i stanie się dopiero wtedy czysty.",
      "A wszelkie naczynie gliniane, do którego wnętrza wpadłoby coś z padliny, stanie się zanieczyszczone i winno być stłuczone.",
      "Wszelki pokarm, jaki się zwykle spożywa, [ugotowany] na wodzie [z takiego naczynia] zaczerpniętej, będzie nieczysty. Wszelki też napój, jaki się zwykło czerpać, stanie się w takim naczyniu nieczysty.",
      "A wszystko, na co upadnie coś z ich padliny, stanie się nieczyste: czy to piec piekarski, czy kuchnia, i winno być zniszczone, gdyż stało się nieczyste i będziecie je uważać za nieczyste.",
      "Jednak źródło czy cysterna, gdzie się gromadzą wody, pozostaną czyste, ale kto się dotknął padliny [znajdującej się w wodzie], stanie się nieczysty.",
      "Również, gdy coś z padliny padnie na zasiane zboże, zostanie nieczyste.",
      "Lecz jeśli wylano wodę na zboże i potem spadło coś z padliny na to, stanie się ono nieczyste.",
      "Jeżeli coś z waszego bydła, co wam mogło służyć za pokarm padło, to ten, który się dotyka tej padliny, będzie nieczysty aż do wieczora.",
      "Kto zaś zjadł coś z tej padliny, musi uprać swe ubranie i będzie nie czysty aż do wieczora, kto by wreszcie niósł tę padlinę, musi też uprać swe ubranie i będzie nieczysty aż do wieczora.",
      "Wszelkie płazy pełzające po ziemi będą wam obrzydliwością i nie mogą być spożywane.",
      "Wszystko, co na brzuchu się czołga, i wszystko, co chodzi na czterech [nogach], oraz to, co ma więcej nóg, i wszystkie płazy, które pełzają na ziemi, nie może być spożywane, gdyż te zwierzęta są obrzydliwością.",
      "Nie możecie czynić sami siebie obrzydliwością przez wszystkie te płazy, które pełzają, i nie możecie się czynić nieczystymi przez nie.",
      "Albowiem ja jestem Jahwe, Bóg wasz, i winniście się uświęcać i być świętymi, gdyż ja jestem święty, i nie powinni się czynić nie czystymi przez szarańczę, która pełza po ziemi.",
      "Albowiem ja jestem Jahwe, który was wywiodłem z Egiptu, aby być Bogiem waszym. I winniście być świętymi, bo ja jestem święty.",
      "To jest prawo dotyczące bydła, ptaków i innych istot, które żyją w wodzie, i innych istot, które pełzają po ziemi.",
      "Abyście umieli rozróżniać między nieczystymi i czystymi, między zwierzętami, które można spożywać, a zwierzętami, których nie można spożywać”."
    ],
    [
      "I powiedział Jahwe tak do Mojżesza:",
      "„Mów w ten sposób do synów Izraela: Jeśli kobieta pocznie i zrodzi chłopca, będzie nieczysta przez siedem dni, jak przez czas swego zanieczyszczenia z powodu miesięcznej słabości będzie nieczysta.",
      "W dniu zaś ósmym winno być obrzezane ciało jego napletka.",
      "Przez trzydzieści trzy dni oczyszczania się jej krwi winna pozostawać w domu i nie może się dotknąć niczego świętego, i nie może iść do miejsca świętego, aż się skończą dni jej oczyszczenia.",
      "A jeśli zrodzi dziewczynkę, będzie nieczysta przez czternaście dni, jak przez czas swego zanieczyszczenia z powodu miesięcznej słabości, a potem winna przez sześćdziesiąt sześć dni pozostać w domu z powodu oczyszczania się jej krwi.",
      "Gdy się zaś skończą dni oczyszczania po [urodzeniu] czy to chłopca czy dziewczynki, winna złożyć kapłanom baranka jednorocznego w ofierze całopalnej i gołąbka albo synogarlicę w ofierze przebłagalnej za grzech przy wejściu do przybytku spotkania.",
      "I złoży je w ofierze [kapłan] przed Jahwe i dokona obrzędu oczyszczenia, aby była znów czysta od płynięcia swej krwi. To jest prawo dla kobiety, która porodziła chłopca czy dziewczynkę.",
      "A jeśli nie może postarać się o baranka, wówczas weźmie dwie synogarlice albo dwa młode gołąbki, jedno na ofiarę całopalną, a jedno na ofiarę przebłagalną za grzech, i dokona kapłan obrzędu oczyszczenia i będzie czysta”."
    ],
    [
      "I powiedział Jahwe tak do Mojżesza i Aarona:",
      "„Jeśli jakiś człowiek będzie miał na skórze swego ciała nabrzmienie lub ranę, albo plamę, która się może rozwinąć na skórze jego ciała w chorobę trądu, winien być zaprowadzony do Aarona, kapłana, lub do jego synów, kapłanów.",
      "I winien oglądnąć kapłan schorzenie na skórze jego ciała i czy włosy na schorzeniu nie stały się białe, i czy rana nie wydaje się być głębszą od skóry ciała, gdyż to byłby trąd. Gdy to zobaczy kapłan, winien go uznać za nieczystego.",
      "A gdyby to była jedynie biała plama skóry jego ciała i jeśliby nie wydawała się być głębszą od skóry, i jeśliby włosy na niej [rosnące] nie stały się białe, wówczas winien kapłan oddzielić dotkniętego [tą chorobą] na siedem dni.",
      "I winien oglądnąć go kapłan siódmego dnia. Gdy się zaś ukaże oczom jego, że rozszerzyła się rana na skórze, wówczas winien kapłan oddzielić go powtórnie na siedem dni.",
      "I winien oglądnąć go powtórnie siódmego dnia. Gdy się zaś okaże, że rana zbielała i nie poszerzyła się rana na skórze, wówczas kapłan winien uznać go za czystego, gdyż to jest tylko wyrzut skóry. Winien jedynie wyprać ubranie swoje i będzie czysty.",
      "Jeśli zaś ów wyrzut na skórze rozszerzył się jeszcze bardziej, po oglądnięciu go przez kapłana dla uznania go za czystego, wówczas winien jeszcze raz pokazać się kapłanowi,",
      "a kapłan winien oglądnąć go. Gdy się okaże, że wyrzut na skórze poszerzył się, to kapłan winien uznać go za nieczystego, gdyż to jest trąd.",
      "Gdy się ukaże choroba trądu na jakimś człowieku, to winien być zaprowadzony do kapłana,",
      "a kapłan winien go oglądnąć. Gdy ukaże się nabrzmienie białe na skórze i jest ono takie, że włosy stały się białe na skórze i że urosło mięso żywe na nabrzmieniu,",
      "jest to zastarzały trąd na skórze jego ciała. Kapłan winien uznać go za nieczystego bez oddzielania go, gdyż jest nieczysty.",
      "Gdy trąd na skórze wytryśnie tak silny, że pokrywa całą skórę chorego od jego głowy aż do jego nóg, cokolwiek mogą dostrzec oczy kapłana,",
      "winien oglądnąć kapłan i gdy ujrzy, że trąd okrył całe ciało, to winien on chorego uznać za czystego, gdyż on cały zmienił się na białego i dlatego jest czysty.",
      "Gdy się ukaże na nim żywe ciało, jest on nieczysty.",
      "Kapłan winien oglądnąć żywe ciało i uznać go za nieczystego, gdyż żywe ciało jest nieczyste, ponieważ jest trądem.",
      "Albo też, gdy żywe ciało zniknie i stanie się białe, to winien on udać się do kapłana,",
      "a kapłan winien to oglądnąć. Gdy się okaże, że rana stała się biała, to winien kapłan uznać chorego za czystego.",
      "Gdy na ciele, a mianowicie na jego skórze ukaże się wrzód i zostanie wyleczony,",
      "ale na miejscu wrzodu powstanie nabrzmienie białe lub plama biało-czerwona, to powinien zjawić się u kapłana,",
      "a kapłan powinien je oglądnąć. Gdy się okaże, że jest ona niższa od skóry i że włosy na niej [rosnące] stały się białe, to winien go kapłan uznać za nieczystego, gdyż to jest trąd, który wytrysł na wrzodzie.",
      "Gdy kapłan oglądnie ją i okaże się, że włosy na niej nie są białe, i że nie jest ona niższa od skóry i jest blada, wówczas winien oddzielić go na siedem dni.",
      "Gdy się później rozszerzy na skórze, winien go kapłan uznać za nieczystego, gdyż to jest choroba [trądu].",
      "Gdy jednak plama na dawnym miejscu pozostanie bez zmiany i nie rozszerzyła się, to są tylko pozostałości po wrzodzie i winien go kapłan uznać za czystego.",
      "Albo [inny przypadek]: Gdy na ciele, na jego skórze powstanie oparzelina i część ciała objęta oparzeliną powiększy się i ukaże się jako biało-czerwona albo blada plama,",
      "winien oglądnąć ją kapłan. Gdy się okaże, że włosy na plamie stały się białe i [plama] jest głębsza od skóry, to jest trąd, który wytrysł z oparzeliny, a kapłan winien uznać go za nie czystego, ponieważ jest to choroba trądu.",
      "I jeśli oglądnie kapłan i zobaczy, że [plama] nie ma białego włosa i nie jest niższa od skóry i jest nadto blada, winien oddzielić go kapłan na przeciąg siedmiu dni.",
      "I winien go kapłan znów po siedmiu dniach oglądnąć. Gdyby się plama na skórze rozszerzyła, to kapłan winien go uznać za nieczystego, gdyż to jest choroba trądu.",
      "Gdy jednak plama pozostała na dawnym miejscu nie zmieniona i blada, to chodzi tu tylko o nabrzmiałość z oparzeliny i winien go kapłan uznać za czystego, gdyż tu chodzi jedynie o pozostałość z oparzeliny.",
      "Jeśli u mężczyzny lub kobiety zjawi się rana na głowie lub na brodzie,",
      "winien ranę oglądnąć kapłan. Gdy okaże się, że jest ona niższa od skóry i że się znajdują tu płowe i słabe włosy, to winien go kapłan uznać za nieczystego, gdyż to jest choroba włosów, świerzb, trąd głowy i brody.",
      "Gdy oglądnie kapłan ranę chorych włosów i okaże się, że nie jest ona niższa od skóry, ale nie znajdują się w niej czarne włosy, wtedy winien [dotkniętego] chorobą świerzbu oddzielić na siedem dni,",
      "a w siódmym dniu winien kapłan ranę powtórnie oglądnąć. Gdy okaże się, że rana się nie zwiększyła i nie znajdują się płowe włosy, i rana nie wydaje się być głębsza od [otaczającej] ją skóry,",
      "to winien chory się ostrzyc, tylko nie powinien ostrzyc miejsca świerzbu, a kapłan winien tego chorego pozostawić na siedem dni oddzielnie.",
      "Kapłan winien świerzb w siódmym dniu znów oglądnąć. Gdy się okaże, że świerzb nie rozszerzył się na skórę, a [otaczająca] skóra nie jest głębsza, wówczas kapłan winien chorego uznać za czystego. Chory musi jednak wyprać swe ubranie i będzie czysty.",
      "Gdy świerzb zniknie na głowie, to po stwierdzeniu jego czystości",
      "winien go kapłan oglądnąć. Gdy okaże się, że choroba włosów na głowie rozszerzy, a się, to nie powinien kapłan szukać jeszcze płowych włosów, gdyż chory jest nieczysty.",
      "Gdy jednak choroba włosów oczom jego ukazuje się taka sama i wyrósł czarny włos, wówczas choroba włosów została wyleczona. Chory jest czysty. Kapłan winien uznać go za czystego.",
      "Jeżeli u mężczyzny lub kobiety zjawią się na skórze ich ciała liczne plamy białe,",
      "to winien je kapłan oglądnąć. Gdy się okaże, że na skórze ciała są tylko blade, białe plamy, jest to wyrzut na skórze, który wytrysnął ze skóry, a chory jest czysty.",
      "Gdy na głowie jakiegoś mężczyzny wypadają włosy i stał się z tyłu [głowy] łysy, jest czysty.",
      "A jeśli na jego głowie od krańców oblicza wypadają włosy i stanie się z przodu [głowy] łysy, jest czysty.",
      "Gdy na jego łysinie z tyłu [głowy] czy na łysinie z przodu [głowy] ukaże się biało-czerwona plama, jest to wyrzut ospy na tylnej czy przedniej łysinie,",
      "a kapłan winien oglądnąć plamę. Gdy się okaże, że nabrzmiałość rany na tylnej czy przedniej łysinie jest biało-czerwona i wygląda jak trąd skóry ciała,",
      "jest to człowiek trędowaty i nieczysty. Kapłan winien uznać go koniecznie za nieczystego, ponieważ ma na swej głowie plamę [trądu].",
      "Co się tyczy trędowatego, który ma ranę, to powinno się podrzeć jego szaty, a włosy głowy winny swobodnie być spuszczone i brodę winno się osłonić. Ponadto winien wołać: „nieczysty, nieczysty”.",
      "Przez cały czas trwania rany będzie nieczysty i winien oddzielnie mieszkać i poza obozem jest jego miejsce pobytu.",
      "Gdy na ubraniu ukaże się plama trądu, czy to na ubraniu z wełny, czy na ubraniu z płótna,",
      "czy na jakiejś tkaninie, czy na jakichś wyrobach dzianych, czy na wyszyciu na płótnie, czy na wełnie, czy na jakimś kawałku skóry, czy też na czymkolwiek ze skóry wykonanym",
      "i gdy plama na ubraniu lub na kawałku skóry, czy na tkaninie lub wyszyciu, albo na czymkolwiek ze skóry wykonanym jest żółta lub czerwona, to wtedy jest to plama trądu. Winno się ją pokazać kapłanowi,",
      "a kapłan oglądnie plamę i oddzieli [dotknięte] plamą na siedem dni,",
      "a w siódmym dniu winien plamę znowu oglądnąć. Jeżeli plama na ubraniu lub na tkaninie, czy na naszyciu, czy też na jakimś kawałku skóry lub na czymkolwiek ze skóry wykonanym rozszerzyła się, wówczas jest to trąd, który spowodował złowrogą plamę. A odnośna [rzecz] jest nieczysta.",
      "Kapłan zaś winien spalić ubranie, tkaninę, naszycie z wełny lub z płótna, czy cokolwiek inne, na czym znajdzie się plama.",
      "Gdy zaś kapłan oglądnie je i okaże się, że plama się nie rozszerzyła,",
      "wówczas winien kapłan zarządzić, aby to, na czym plama się znajduje, uprano, i winno być jeszcze raz na siedem dni oddzielone,",
      "i znów oglądnąć plamę, gdy została uprana [aby się przekonać], czy plama nie zmieniła swego wyglądu i czy plama się nie rozszerzyła; wówczas jest jedynie [ów kawałek] nieczysty, i w ogniu winien być spalony, gdyż został zniszczony na jednej i na drugiej stronie.",
      "Gdy kapłan oglądnie ją na jednej i na drugiej stronie i okaże się, że plama stała się biała, gdy [to, na czym się znajduje] wyprał, oderwie tę część od ubrania, albo od skóry, albo od tkaniny czy od naszycia.",
      "Gdyby jednak [plamę] ujrzano jeszcze raz na ubraniu, na tkaninie czy wyszyciu, czy na czymkolwiek wykonanym ze skóry, wówczas byłby to przejaw trądu, i dlatego winieneś spalić w ogniu to, na czym się plama znajduje.",
      "Gdy jednak ubranie, tkanina czy wyszycie, czy cokolwiek ze skóry wykonane, cokolwiek by to było, straciło plamę, gdy je prałeś, wówczas winieneś jeszcze raz wyprać, i będzie czyste.",
      "To jest pouczenie dotyczące plam trądu na wełnianym, lub płóciennym ubraniu, czy na czymkolwiek ze skóry wykonanym, i cokolwiek by to było”."
    ],
    [
      "I powiedział Jahwe tak do Mojżesza:",
      "„Takie jest pouczenie dotyczące trędowatego. W dniu swego oczyszczenia winien być zawiedziony do kapłana,",
      "który go winien wywieść za obóz i obejrzeć, i gdy się okaże, że rana trądu wygoiła się u trędowatego,",
      "to winien polecić kapłan, aby wziął dla oczyszczenia dwa czyste ptaki i drzewo cedrowe, szkarłat i hizop",
      "i winien też polecić kapłan, aby zabił ptaka jednego nad naczyniem glinianym nad wodą żywą.",
      "Pozostałego zaś jeszcze przy życiu ptaka i drzewo cedrowe, karmazyn i hizop winien wziąć i zanurzyć razem z żyjącym ptakiem we krwi ptaka, który został zabity nad żywą wodą.",
      "I pokropi nią oczyszczającego się z trądu siedem razy i w ten sposób go oczyści, a żyjącego ptaka winien wypuścić na wolność.",
      "Później winien oczyszczający się uprać swe ubranie i ostrzyc swe włosy i wykąpać się w wodzie. Potem dopiero będzie mógł wejść do obozu, ale wpierw musiał jeszcze pozostać przez siedem dni za obozem.",
      "Siódmego dnia winien na nowo ostrzyc wszystkie swe włosy na głowie, brodę i brwi oczu, w ogóle wszystkie swe włosy winien ostrzyc, a swe ubranie wyprać i umyć swe ciało w wodzie. W ten sposób stanie się czysty.",
      "W ósmym dniu winien wziąć dwa baranki bez wady i jedną jednoroczną owcę bez wady i trzy dziesiąte efy najlepszej mąki pszennej na ofiarę mączną, jako na oliwie zaczynione ciasto i log oliwy.",
      "A dokonujący oczyszczenia kapłan winien postawić oczyszczającego się człowieka i jego [rzeczy] przed Jahwe przy wejściu do przybytku spotkania.",
      "Potem winien kapłan wziąć jednego baranka i złożyć go w ofierze przebłagania za grzech razem z logiem oliwy, i wykonać nim przed Jahwe ceremonię kołysania.",
      "Potem winien zabić baranka w miejscu, gdzie się zabija ofiary przebłagalne i całopalne, w miejscu świętym, ponieważ jako ofiara przebłagalna za grzech tak i ofiara przebłagalna za przewinę należy do kapłana jak coś najświętszego.",
      "Kapłan winien wziąć z krwi ofiary za przewinę i winien nią pomazać wierzch ucha prawego i wielki palec prawej ręki i wielki palec prawej nogi oczyszczającego się.",
      "I winien wziąć kapłan z loga oliwy i wylać ją do swej lewej ręki.",
      "Potem kapłan winien pokropić swoim prawym palcem [umoczonym] w tej oliwie, która jest w jego lewej ręce, siedem razy przed Jahwe.",
      "Resztą zaś oliwy, która jest w jego ręku winien kapłan namaścić wierzch prawego ucha, wielki palec prawej ręki i wielki palec prawej nogi oczyszczającego się w miejscu [wylewania] krwi ofiary przebłagania za przewinę.",
      "Resztę oliwy, która jest jeszcze w ręku kapłana, winien on wylać na głowę oczyszczającego się i w ten sposób dokona obrzędu przebłagania przed Jahwe.",
      "Potem winien kapłan złożyć ofiarę przebłagalną za grzech i dokonać obrzędu przebłagania nad oczyszczającym się z jego nieczystości, a wreszcie złoży ofiarę całopalną.",
      "I winien złożyć na ołtarzu ofiarę całopalną razem z ofiarą mączną i kapłan winien dokonać przebłagania, i stanie się czysty.",
      "Jeżeli zaś jest on ubogi i nie może nabyć tego [do złożenia w ofierze], winien złożyć jednego baranka jako ofiarę za przewinę, i dokona obrzędu kołysania i przebłagania za siebie, a do tego dziesiątą część efy najlepszej mąki pszennej zaczynionej na oliwie, jako ofiarę pokarmową, i log oliwy.",
      "Ponadto dwie synogarlice lub dwa gołąbki, o ile może je nabyć, i będzie jeden na ofiarę przebłagalną [za grzech], a jeden na ofiarę całopalną.",
      "A powinien je przynieść w ósmym dniu swego oczyszczenia kapłanowi przy wejściu do przybytku spotkania przed Jahwe.",
      "A kapłan winien wziąć baranka na ofiarę przebłagalną za przewinę i log oliwy i winien dokonać tym kapłan obrzędu kołysania przed Jahwe.",
      "Potem winien on zabić baranka na ofiarę za przewinę. Potem weźmie kapłan z krwi ofiary przebłagania za przewinę i pomaże nią wierzch prawego ucha, wielki palec prawej ręki i wielki palec prawej nogi oczyszczającego się.",
      "Potem winien kapłan wylać trochę oliwy do swej lewej ręki.",
      "Potem kapłan winien pokropić swoim prawym palcem [umoczonym] w oliwie, która jest w jego lewej ręce, siedem razy przed Jahwe.",
      "Resztą zaś winien kapłan namaścić wierzch prawego ucha, wielki palec prawej ręki i wielki palec prawej nogi oczyszczającego się, oprócz krwi ofiary przebłagania.",
      "Resztę oliwy, która jest w ręku kapłana, winien on wylać na głowę oczyszczającego się i w ten sposób dokona obrzędu oczyszczenia go przed Jahwe.",
      "Potem winien złożyć jedną z synogarlic czy gołąbków, które zdołał nabyć,",
      "na ofiarę za grzech, a drugiego [takiego ptaka] jako ofiarę całopalną razem z ofiarą mączną. Tak to kapłan winien dokonać obrzędu przebłagania przed Jahwe za oczyszczającego się.",
      "To jest pouczenie dla tego, który jest dotknięty trądem, i który nie może nabyć ofiary oczyszczenia”.",
      "Jahwe powiedział tak do Mojżesza i Aarona:",
      "„Gdy przyjdziecie do ziemi Kanaan, którą wam dam w posiadanie, i gdy dotknę plamą trądu jeden dom kraju danego wam w posiadanie,",
      "wówczas winien właściciel domu udać się i oznajmić kapłanowi: Coś jakby plama [trądu] pokazała się na moim domu.",
      "Wówczas winien polecić kapłan, aby opróżniono dom, zanim tam uda się kapłan, celem oglądnięcia plamy, aby wszystko, co jest w domu, nie stało się nieczyste. Dopiero potem kapłan przyjdzie, aby oglądnąć dom.",
      "I winien oglądnąć plamę. I gdy stwierdzi, że plama na ścianach domu ma żółte albo czerwone wklęsłości, które są niższe od powierzchni ścian,",
      "wówczas winien kapłan wejść do bramy domu i dom na siedem dni zamknąć.",
      "W siódmym dniu winien wrócić i dokonać oględzin. Gdy się okaże, że plama poszerzyła się na ścianach domu,",
      "wówczas winien polecić kapłan, aby kamienie, na których znajduje się się plama, wyrwano i wyrzucono za miasto na jakieś nieczyste miejsce.",
      "Potem każe dom dookoła wewnątrz zeskrobać, a glinę zeskrobaną wyrzucić za miasto na jakieś nieczyste miejsce.",
      "Potem każe wziąć inne kamienie i osadzić na miejscu [dawnych] kamieni, i wziąć inną glinę i dom nią wyprawić.",
      "Jeżeli zaś plama znów się ukaże i zakwitnie na domu, mimo że kamienie wyrwano i dom wyskrobano i wyprawiono,",
      "wówczas winien znów udać się tam kapłan i dom oglądnąć. Gdy się okaże, że plama w domu się rozszerzyła, wówczas jest to złowrogi trąd domu i stał się on nieczysty.",
      "Potem winno się dom ten zburzyć, a jego kamienie, belki i wszelką glinę z domu wynieść z miasta na jakieś nieczyste miejsce.",
      "Ktokolwiek by wszedł do domu podczas tego czasu, na jaki [kapłan] zamknął dom, stałby się nieczysty aż do wieczora.",
      "Kto by spał w takim domu, winien wyprać swe ubranie, a kto by jadł w takim domu, winien też wyprać swe ubranie.",
      "A jeśliby kapłan wszedł do domu, aby go oglądnąć, i okazałoby się, że plama nie rozszerzyła się w domu potem, gdy dom otynkowano, to winien kapłan dom uznać za czysty, gdyż plama została usunięta.",
      "Dla oczyszczenia zaś domu winien wziąć dwa ptaki i drzewo cedrowe, karmazyn i hizop.",
      "Jednego ptaka winien zabić nad żywą wodą w naczyniu glinianym.",
      "Potem weźmie drzewo cedrowe i hizop oraz karmazyn i [drugiego ptaka] jeszcze żyjącego, aby je zanurzyć we krwi zabitego ptaka i w żywej wodzie i winien skropić siedem razy dom, i",
      "w ten sposób dom oczyści krwią ptaka i żywą wodą, i żyjącym jeszcze ptakiem, i drzewem cedrowym, i hizopem oraz karmazynem.",
      "Potem winien wypuścić ptaka żywego poza miasto na pola. Taki to będzie obrzęd oczyszczenia domu, i stanie się czysty”.",
      "Takie jest pouczenie, dotyczące wszelkiego rodzaju trądu i świerzbu,",
      "trądu ubrań i domów,",
      "nabrzmienia, ran i plam,",
      "dla znajomości tego, kiedy coś jest nieczyste, a kiedy coś jest czyste. To jest pouczenie dotyczące trądu."
    ],
    [
      "I powiedział Jahwe tak do Mojżesza i Aarona:",
      "„Powiedzcie synom Izraela w ten sposób: Wszelki mężczyzna, jeśli cierpi na wycieki ze swego ciała, będzie nieczysty z powodu wycieku.",
      "Wtedy zaś zaciąga nieczystość, gdy albo następuje [częsty] wyciek, albo też gdy ma miejsce jego zatrzymanie: w obu przypadkach jest to nieczystość.",
      "Wszelkie łoże, na którym leżał cierpiący na wyciek, będzie nieczyste. Również wszelki sprzęt, na którym siedział, będzie nieczysty.",
      "Ktokolwiek dotknąłby się takiego łoża, winien uprać ubranie swe i wymyć się w wodzie, i pozostanie nieczysty aż do wieczora.",
      "Ktokolwiek też usiadłby na sprzęcie, na którym siedział cierpiący na wyciek, winien wyprać swe ubranie i wymyć się w wodzie, i będzie nieczysty aż do wieczora.",
      "Ktokolwiek także dotknąłby się ciała cierpiącego na wyciek, wypierze szaty swe i wykąpie się w wodzie, i będzie nieczysty aż do wieczora.",
      "Jeżeli splunął cierpiący na wyciek na czystego, winien on wyprać ubranie swe i wykąpać się w wodzie, i będzie nieczysty aż do wieczora.",
      "Wszelkie siodło, na którym jechałby nieczysty na wyciek, będzie nieczyste.",
      "Ktokolwiek dotknąłby się czegokolwiek, co znajdowało się pod nim, będzie nieczysty aż do wieczora; również ten, który by przenosił takie rzeczy, musi wyprać swe ubranie i będzie nieczysty aż do wieczora.",
      "Każdy, kogo by dotknął cierpiący na wyciek przed obmyciem swych rąk w wodzie, winien wyprać swe ubranie i umyć samego siebie w wo dzie, i pozostanie nieczysty aż do wieczora.",
      "Każde naczynie gliniane, którego się dotknął cierpiący na wyciek, winno być stłuczone, a każdy sprzęt z drzewa winien być wymyty wodą.",
      "Gdy mężczyzna dotknięty wyciekiem chce być oczyszczony od swego wycieku, winien naliczyć siedem dni od swego oczyszczenia i wyprać swe ubranie, i wykąpać się w wodzie źródlanej, i będzie czysty.",
      "W dniu ósmym winien wziąć dwie synogarlice albo dwa gołąbki i przyjdzie przed Jahwe do wejścia przybytku spotkania i da je kapłanowi.",
      "A kapłan winien z nich złożyć ofiarę. Jeden na ofiarę za grzech, a drugi na ofiarę całopalenia. Kapłan winien przed Jahwe dokonać obrzędu oczyszczenia z wycieku.",
      "A gdy u mężczyzny nastąpił wyciek nasienia, winien wykąpać się w wodzie i będzie nieczysty aż do wieczora.",
      "Wszelkie zaś ubranie, wszelka skóra, na które spadnie nasienie, musi być w wodzie wyprane i będzie nieczyste aż do wieczora.",
      "Kobieta, z którą leżał mężczyzna, u którego nastąpił wyciek nasienia, winna się ona jak i on obmyć wodą i będzie z nim nieczysta aż do wieczora.",
      "Jeśli kobieta cierpi na wyciek, który to wyciek z jej ciała krwią jest, przez siedem dni pozostanie nieczysta z powodu miesiączkowania i kto by się jej dotknął wtedy, stanie się nieczysty aż do wieczora.",
      "I wszystko, na czym ona położy się w stanie swego zanieczyszczenia, stanie się nieczyste, i wszystko, na czym usiądzie, stanie się nieczyste.",
      "Każdy, kto by dotknął się jej łoża, musi wyprać swe ubranie i samego siebie umyć, i stanie się nieczysty aż do wieczora.",
      "Każdy zaś, który dotknie się jakiegoś sprzętu, na którym siedziała, musi wyprać ubranie swoje i samego siebie umyć, i będzie nieczysty aż do wieczora.",
      "Gdyby się coś znajdowało na łożu albo na sprzęcie, na którym siedziała, będzie ono przez to, że się dotknęło, nieczyste aż do wieczora.",
      "Gdyby jakiś mężczyzna z nią leżał, to przejdzie nań jej miesiączka i będzie on przez siedem dni nieczysty. I wszelkie łoże, na które by się położył, stanie się nieczyste.",
      "Gdy jakaś kobieta cierpi na wyciek swej krwi [krwotok] przez wiele dni i gdy nie chodzi tu o czas jej regularnego miesiączkowania, albo gdy cierpi na wyciek dłużej od czasu jej regularnego wycieku, to jest ona przez cały czas nieregularnego wycieku nieczysta, jak w czasie swego regularnego wycieku.",
      "Wszelkie łoże, na którym się ona położy podczas całego czasu jej wycieku, będzie takie, jak łoże w czasie jej regularnego wycieku. Wszelki sprzęt, na którym taka usiądzie, będzie nieczysty z powodu zanieczyszczenia [jak] przez jej regularny wyciek.",
      "Każdy, kto się tych rzeczy dotyka, musi wyprać swe ubranie, a samego siebie wymyć w wodzie i pozostanie nieczysty aż do wieczora.",
      "Gdy po swym wycieku chce być znów czysta, to musi ona naliczyć siedem dni, i potem będzie czysta.",
      "W ósmym dniu winna ona wziąć dwie synogarlice lub gołąbki i zanieść do kapłana do wejścia przybytku spotkania.",
      "Wówczas kapłan winien jednego [z tych ptaków] złożyć na ofiarę za grzech, a drugiego na ofiarę całopalenia. I dokona kapłan przed Jahwe obrzędu oczyszczenia z zanieczyszczającego wycieku.",
      "Tak winniście przestrzegać synów Izraela przed [działaniem] ich nieczystości, aby nie pomarli z powodu swej nieczystości, zanieczyszczając moje mieszkanie, które się wśród was znajduje”.",
      "Takie jest pouczenie, dotyczące cierpiących na wyciek i tego, które mu przydarzył się wyciek nasienia, i przez co jest nieczysty.",
      "A to się tyczy [kobiety], która jest nieczysta z powodu swej [regularnej] miesiączki, i to się tyczy tego, który jest dotknięty wyciekiem, czy to mężczyzna czy kobieta, i to się tyczy mężczyzny, który leżał z nieczystą."
    ],
    [
      "I powiedział Jahwe do Mojżesza po śmierci dwóch synów Aarona, którzy umarli, gdy zbliżali się do Jahwe.",
      "A rzekł Jahwe do Mojżesza: „Powiedz Aaronowi, bratu twemu, aby nie wchodził w każdym czasie do miejsca najświętszego poza zasłonę przed przebłagalnią, która jest nad arką, aby nie umarł, gdy w obłoku zjawię się nad przebłagalnią.",
      "Oto jak Aaron może wchodzić do miejsca najświętszego: z krwią młodego cielca jako przebłagalną ofiarą za grzech i [z krwią] barana jako ofiarą całopalenia.",
      "Przywdzieje lnianą tunikę świętą i lniane spodnie będzie miał na swym ciele, i lnianym pasem przepasze się, i lnianą tiarę założy. Takie będą jego święte szaty, które przywdzieje po obmyciu swe go ciała.",
      "Od społeczności synów Izraela winien wziąć dwa kozły na ofiarę przebłagania za grzech i jednego barana na ofiarę całopalenia.",
      "I winien złożyć Aaron cielca w ofierze przebłagania za grzech i dokona obrzędu przebłagania za siebie i za swą rodzinę.",
      "I winien wziąć dwa kozły i stawi je przed Jahwe, przed wejściem do przybytku spotkania.",
      "Potem winien rzucić los Aaron nad oboma tymi kozłami, jeden los dla Jahwe, a drugi los dla Azazela.",
      "Następnie winien Aaron przywieść kozła, na którego przypadł los dla Jahwe, i złoży go na ofiarę za grzech.",
      "A kozła, na którego przypadł los dla Azazela, winien stawić żywego przed Jahwe, aby dokonać nad nim obrzędu przebłagania za siebie, i wypuścić go do Azazela na pustynię.",
      "Potem winien przywieść Aaron swego cielca na ofiarę za grzech i dokona obrzędu przebłagania za siebie i za dom swój, i zabije cielca na ofiarę za swój grzech.",
      "Następnie winien wziąć kadzielnicę pełną rozpalonego ognia z ołtarza sprzed Jahwe oraz pełne garście wonnego kadzidła pokruszonego i winien wnieść poza zasłonę.",
      "I winien położyć to kadzidło na ogniu przed Jahwe, a dym z kadzidła zasłoni przebłagalnię, która jest nad świadectwem, i nie umrze.",
      "Następnie winien wziąć trochę krwi cielca i winien skropić raz palcem swoim nad przebłagalnią i siedem razy pokropi palcem przed przebłagalnią.",
      "Potem winien zabić kozła [przeznaczonego] na ofiarę za grzech ludu i winien zanieść krew jego poza zasłonę, i winien postąpić z tą krwią tak, jak postąpił z krwią cielca i winien pokropić nią nad przebłagalnią i przed przebłagalnią.",
      "I dokona obrzędu oczyszczenia przybytku z nieczystości synów Izraela i za przewinienia ich i za grzechy ich. Tak winien uczynić nad przybytkiem spotkania, który przebywa z nimi pośród ich nieczystości.",
      "I nie będzie nikogo z ludzi w przybytku spotkania, gdy będzie wchodził dla dokonania obrzędu oczyszczenia w miejscu najświętszym, aż do jego wyjścia. I dokona przebłagania za siebie, za swój dom i za całe zebranie Izraela.",
      "I pójdzie do ołtarza, który jest przed Jahwe, i dokona obrzędu przebłagania za siebie, i weźmie z krwi cielca i z krwi kozła, i wyleje ją na rogu ołtarza dokoła.",
      "Potem pokropi go krwią palcem swym siedem razy i oczyści go, i usunie odeń nieczystość synów Izraela.",
      "Gdy dokona obrzędu oczyszczenia miejsca najświętszego i przybytku spotkania oraz ołtarza, to zbliży się do pozostałego przy życiu kozła.",
      "I włoży Aaron obie swe ręce na głowę kozła żywego i wyzna nad nim wszystkie grzechy synów Izraela i wszystkie ich przewinienia i wszystkie ich występki, i złoży je na głowie kozła i każe wybranemu człowiekowi wypędzić go na pustynię.",
      "I uniesie na sobie kozioł wszystkie grzechy do ziemi spalonej, na pustynię.",
      "Wówczas wejdzie Aaron do przybytku spotkania i zdejmie szaty lniane, które przywdział, gdy wchodził do miejsca świętego, i złoży je tam.",
      "I umyje tam ciało swe w wodzie w miejscu świętym i przywdzieje szaty swe, i wyjdzie, i złoży ofiarę całopalenia, a mianowicie ofiarę całopalenia ludu, i dokona obrzędu przebłagania za siebie i za lud swój.",
      "A tłuszcz z ofiary za grzech spali na ołtarzu.",
      "Człowiek, który wypędzał kozła do Azazela, winien wyprać szaty swe i wymyć ciało swe w wodzie, i dopiero potem może wejść do obozu.",
      "Cielca zaś ofiary za grzech i kozła ofiary za grzech, których krew wniesiono dla dokonania obrzędu oczyszczenia miejsca najświętszego, wyniesie się poza obóz i spali się w ogniu ich skórę, mięso, jako też wnętrzności.",
      "Ten zaś, który je będzie spalał, winien wymyć swe ciało w wodzie, a potem dopiero może wrócić do obozu.",
      "A to będzie dla was prawo wieczne: W miesiącu siódmym dziesiątego dnia miesiąca umartwiajcie samych siebie i nie wykonujcie żadnej pracy, tak tubylcy, jak cudzoziemcy, którzy są wśród was.",
      "Albowiem w tym dniu dokona się przebłaganie za was, aby was uczynić czystymi z wszelkich waszych grzechów, i abyście byli czyści przed Jahwe.",
      "Będzie to dla was szabat odpocznienia i będziecie umartwiać samych siebie, gdyż to jest prawo wieczne.",
      "I dokona obrzędu przebłagania kapłan, którego się namaści i którego się wyświęci dla pełnienia obowiązków kapłańskich w miejsce jego ojca. Winien przywdziać szaty lniane, szaty święte.",
      "I będzie dokonywał obrzędu przebłagania nad miejscem najświętszym, nad namiotem spotkania, nad ołtarzem, a także za kapłana i za całe zebranie ludu.",
      "A to będzie dla was prawo wieczne, dotyczące obrzędu przebłagania raz w roku za wszystkie grzechy synów Izraela”. Uczyniono tedy, jak nakazał Jahwe Mojżeszowi."
    ],
    [
      "I powiedział Jahwe tak do Mojżesza:",
      "„Powiedz Aaronowi i synom jego oraz wszystkim synom Izraela i mów do nich: Oto słowa, jakie Jahwe polecił mi oznajmić:",
      "Wszelki człowiek z domu Izraela, który by chciał zabić wołu albo owcę, albo kozę w obozie lub poza obozem",
      "i nie przyprowadził ich (tj. zwierząt) do wejścia do przybytku spotkania, aby je Jahwe złożyć w ofierze przed mieszkaniem jego, taki człowiek winien być uznany za winnego krwi, gdyż wylał krew, i winien być wyłączony spośród swego narodu.",
      "Dlatego, gdy dotąd zabijali synowie Izraela swe zwierzęta na polach, to teraz przyprowadzać je będą do Jahwe, do wejścia przybytku spotkania, do kapłana i będą składać je w ofierze dla Jahwe, jako ofiarę biesiadną.",
      "A kapłan winien wylać krew na ołtarz Jahwe przy wejściu do przybytku spotkania i spalić tłuszcz na miłą woń dla Jahwe.",
      "I nie mogą dalej składać ofiar demonom owłosionym, za którymi chodząc, cudzołożyli. Będzie to prawo wieczne dla nich i dla ich pokoleń.",
      "Winieneś im jeszcze to powiedzieć: Wszelki człowiek z domu Izraela, jak i spośród cudzoziemców mieszkających wśród was, który by chciał złożyć ofiarę całopalenia czy jakąś [inną] krwawą ofiarę",
      "i nie chciałby jej przywieść do wejścia przybytku spotkania, aby ją złożyć Jahwe, winien być wyłączony spośród swego ludu.",
      "Ktokolwiek z domu Izraela i z cudzoziemców, którzy osiedlili się wśród was, spożywałby jakąkolwiek krew, to ja zwrócę mą twarz przeciw takiemu, kto spożywał krew, i ja wyłączę go spośród jego ludu.",
      "Albowiem życie ciała jest we krwi. Ja dałem ją dla was do użycia na ołtarzu, abyście nią dokonywali obrzędu przebłagania za was, gdyż krew może dokonać przebłagania przez życie, jakie w niej się znajduje.",
      "Dlatego nakazałem synom Izraela: Nikt z was nie może krwi spożywać, a także cudzoziemiec, który pośród was przebywa, nie może krwi spożywać.",
      "Wszelki człowiek z synów Izraela lub z cudzoziemców, mieszkający wśród Was, który by upolował zwierzynę lub jakiegoś ptaka, które wolno spożywać, winien wylać jego krew i przykryć ją ziemią.",
      "Ponieważ życie każdego ciała jest w jego krwi, dlatego powiedziałem synom Izraela: Nie możecie spożywać krwi jakiegokolwiek ciała, gdyż życie ciała jest w jego krwi. Ktokolwiek spożywałby ją, winien być wyłączony.",
      "Ktokolwiek — czy to tubylec, czy cudzoziemiec — spożywał padlinę lub zwierzę rozszarpane, winien wyprać swe ubranie i wymyć się w wodzie, i pozostanie nieczysty aż do wieczora, i dopiero potem stanie się znów czysty.",
      "Gdyby nie umył się i nie wyprał swej sukni, będzie mu to poczytane za winę”."
    ],
    [
      "Jahwe powiedział tak do Mojżesza:",
      "„Powiedz w ten sposób synom Izraela: Ja jestem Jahwe, Bóg wasz.",
      "Według postępowania ziemi egipskiej, gdzie przebywaliście, nie powinniście działać, według postępowania ziemi Kanaan, dokąd was zawiodę, nie możecie działać i iść za ich obyczajami.",
      "Ale moje przepisy winniście wypełniać i moich praw winniście strzec, postępując według nich, ja jestem Jahwe, Bóg wasz.",
      "Winniście przestrzegać moich nakazów i moich przepisów, gdyż kto je wypełnia, przez nie żyje, ja jestem Jahwe.",
      "Nikt z was nie może tak się zbliżyć do swego krewnego, aby odkryć jego nagość, ja jestem Jahwe.",
      "Nagości ojca twego ani nagości matki twojej nie możesz odkryć, gdyż ona jest matką twoją, i dlatego nie możesz odkryć jej nagości.",
      "Nie możesz odkryć nagości żony twego ojca, gdyż to jest nagość ojca twego.",
      "Nagości siostry, córki ojca twego, albo córki twej matki, czy zrodzonej w domu czy poza domem, nie możesz odkryć.",
      "Nagości córki syna twego, albo córki twej córki, nie możesz odkrywać [ich nagości], gdyż to jest twoja nagość.",
      "Nagości córki żony twego ojca nie możesz odkryć, gdyż ona jest dzieckiem ojca twego, siostrą twoją.",
      "Nagości siostry ojca twego nie możesz odkryć, bo ona jest tego samego ciała, co ojciec twój.",
      "Nagości siostry matki twej nie możesz odkryć, albowiem ona jest tego samego ciała, co i matka twoja.",
      "Nagości brata ojca twego nie możesz odkrywać i do żony jego nie możesz się zbliżać, bo ona jest ciotką twoją.",
      "Nagości synowej twojej nie możesz odkrywać, gdyż ona jest żoną syna twego, nagości jej nie możesz odkrywać, bo ona jest nagością ciała twego.",
      "Nagości swej bratowej nie możesz odkrywać, bo jest to nagość brata twego.",
      "Nagości jakiejś kobiety i jej córki nie możesz odkryć, córki twego syna i córki twej córki, nie możesz pobrać, aby ich nagość odkryć, bo one są krewnymi, byłoby to hańbą.",
      "Nie możesz wziąć siostry żony twej, jako zazdrosnej jej rywalki, aby odkryć jej nagość za życia tamtej.",
      "Nie możesz zbliżyć się do swej żony w czasie jej nieczystości miesięcznej, aby odkryć jej nagość.",
      "Nie możesz obcować z żoną bliźniego twego, gdyż stałbyś się przez to nieczysty.",
      "Żadnemu z twoich dzieci nie pozwolisz przechodzić przez ogień do Molocha; nie możesz bezcześcić imienia Boga twego, ja jestem Jahwe.",
      "Nie możesz obcować z mężczyzną, jak się obcuje z kobietą, byłoby to obrzydliwością.",
      "Z żadnym zwierzęciem nie możesz obcować, gdyż stałbyś się przez to nieczysty. Również kobieta nie może stawać przed zwierzęciem, aby z nim obcować, bo byłoby to okropnością.",
      "Nie możecie się tymi rzeczami zanieczyszczać, gdyż tymi rzeczami zanieczyszczały się ludy, które ja przed wami przepędzę.",
      "Kraj stał się nieczysty i ja muszę jego winę ukarać i wypluje ów kraj swych mieszkańców.",
      "Wy jednak przestrzegajcie nakazów moich, rozporządzeń moich i nie czyńcie tych obrzydliwości zarówno tubylcy, jak i cudzoziemcy, którzy pośrodku was mieszkają.",
      "Albowiem wszelkie te obrzydliwości czynili ludzie ziemi, jacy byli tu przed wami, i kraj stał się nieczysty.",
      "Ale was nie wypluje, chociaż go splamicie, jak wypluł lud, który był przed wami,",
      "ale jedynie ci wszyscy, którzy popełnili jakieś z tych obrzydliwości, czyniąc to winni być wyłączeni spośród swego ludu.",
      "Winniście przestrzegać moich nakazów, aby się nie dopuszczać tych obrzydliwości, jakich się dopuszczano przed wami. Nie powinniście się przez nie zanieczyszczać: Ja jestem Jahwe, Bóg wasz”."
    ],
    [
      "I powiedział Jahwe tak do Mojżesza:",
      "„Powiedz całej społeczności synów Izraela w ten sposób: Powinniście być świętymi, bo ja Jahwe, Bóg wasz, jestem święty.",
      "Powinniście mieć bojaźń przed matką swą i ojcem swym i moich szabatów winniście strzec; ja jestem Jahwe, Bóg wasz.",
      "Nie powinniście zwracać się do bożków i nie powinniście czynić sobie odlanych z metalu posągów Boga, bo ja jestem Jahwe, Bóg wasz.",
      "Jeżeli będziecie składać Jahwe ofiarę biesiadną, to składajcie ją tak, aby On miał upodobanie w was.",
      "W dniu, w którym składacie tę ofiarę, winno się ją spożyć i w następnym dniu, a co zaś pozostanie do trzeciego dnia, winno być w ogniu spalone.",
      "A jeśliby ktoś jednak jadł z niej w dniu trzecim, to będzie to rzecz obrzydliwa i nie znajdzie upodobania.",
      "A jeśliby ktoś ją spożywał, to poniesie swą winę, gdyż to, co dla Jahwe jest święte, zbezcześcił, a taka osoba winna być wyłączona ze swego ludu.",
      "Gdy będziecie mieć żniwa w ziemi waszej, to nie powinieneś żąć aż do krańców waszego pola i nie powinieneś urządzać zbiorów ze swego żniwa aż do końca.",
      "Nie powinieneś zbierać wszystkich winogron w swej winnicy, ani też zbierać spadu w twej winnicy. Ubogiemu i cudzoziemcowi winieneś to zostawić, bo ja jestem Jahwe, Bóg wasz.",
      "Nie powinniście kraść, okłamywać się i wzajemnie się oszukiwać.",
      "Nie powinniście na Moje imię przysięgać na kłamstwo, gdyż przez to zbezcześciłbyś imię Boga twego, bo ja jestem Jahwe.",
      "Nie powinieneś uciskać bliźniego swego i nie powinieneś go okradać; nie możesz zatrzymywać u siebie przez noc zapłaty najemnika aż do rana.",
      "Nie powinieneś przeklinać głuchego, a przed ślepym nie powinieneś kłaść na drodze jakiejś zapory. Winieneś lękać się Boga twego, bo ja jestem Jahwe.",
      "Nie powinniście dopuszczać się niesprawiedliwości w postępowaniu sądowym. Nie powinieneś wynosić się nad ubogiego, ani też wyróżniać bogatego, ale sprawiedliwie winieneś osądzać swego rodaka.",
      "Nie powinieneś chodzić i rozsiewać fałszywych wieści przeciw swym rodakom i nie będziesz nastawał na krew bliźniego twego: bo ja jestem Jahwe.",
      "Nie powinieneś nienawidzić brata swego w sercu swym, ale powinieneś sprawiedliwie rozsądzać sprawę swego bliźniego i nie powinieneś nakładać na niego winy.",
      "Nie powinieneś postępować z synami twojego narodu mściwie i gniewliwie, ale będziesz miłował bliźniego twego jak siebie samego, bo ja jestem Jahwe.",
      "Winniście przestrzegać moich nakazów. Nie możecie zezwolić na łączenie się ze sobą zwierząt różnego gatunku, a pola twego nie możesz obsiewać zbożem różnego gatunku, ani też tkaniny zrobionej z różnych nici nie powinieneś wdziać na siebie.",
      "Jeżeli ktoś obcował z kobietą, która jest niewolnicą przyrzeczoną [innemu mężczyźnie], ale jeszcze nie wykupioną ani obdarzoną wolnością przez niego, to winno mieć miejsce przebłaganie, ale na śmierć nie będą skazani, gdyż nie była wolną.",
      "Winien przynieść na żertwę ofiarną dla Jahwe kozła na przebłaganie za grzech do wejścia przybytku spotkania.",
      "A kapłan dokona przebłagania za niego ofiarą z kozła złożoną przed obliczem Jahwe za grzech, jakiego się dopuścił. I będzie mu darowany grzech, jaki popełnił.",
      "Gdy przyjdziecie do kraju i posadzicie różne drzewa owocowe, to winniście ich napletek, a mianowicie owoce jako napletek pozostawiać nie obcięte; przez trzy lata będą one dla was nieobrzezane i nie powinny być spożywane,",
      "a w czwartym roku winny wszystkie owoce, jako święty dar dziękczynienia, należeć do Jahwe.",
      "Dopiero w piątym roku możecie spożywać ich owoce i zbierać ich plon, bo ja jestem Jahwe, Bóg wasz.",
      "Nie powinniście spożywać [mięsa] razem z krwią i nie powinniście oddawać się ani wróżbom, ani też czarom.",
      "Nie powinniście strzyc krajów waszej głowy dookoła, ani też nie powinieneś szpecić końców swej brody.",
      "Nie powinniście tatuować waszego ciała po kimś [zmarłym], ani też umieszczać na [ciele] napisów, bo ja jestem Jahwe.",
      "Nie powinieneś bezcześcić córki twej zezwalając jej na nierząd, aby się ziemia nie stała nierządna i nie napełniła się obrzydliwością.",
      "Winieneś święcić moje szabaty i czcić mój święty przybytek, bo ja jestem Jahwe.",
      "Nie powinniście zwracać się ani do wywołujących zmarłych, ani też do wróżbiarzy, aby przez nie stać się nieczystymi, bo ja jestem Jahwe, Bóg wasz.",
      "Przed człowiekiem o siwych włosach winieneś powstać, a osobę starca winieneś uszanować i winieneś bać się Boga twego, bo ja jestem Jahwe.",
      "Jeśli będzie mieszkał w kraju waszym cudzoziemiec, nie powinieneś go uciskać.",
      "Jak tubylca, który jest między wami, tak i cudzoziemca, który mieszka pośrodku was, winieneś miłować jak siebie samego, gdyż i wy byliście cudzoziemcami w ziemi egipskiej, bo ja jestem Jahwe, Bóg wasz.",
      "Nie powinniście dopuszczać się niesprawiedliwości w postępo waniu sądowym, w obliczaniu długości, w wadze i w mierze pojemności.",
      "Winniście mieć wagę należytą, należytą efę i należyty hin: bo ja jestem Jahwe, Bóg wasz, który wywiodłem was z ziemi egipskiej.",
      "Winieneś zachowywać moje prawa i rozporządzenia i według nich postępować, bo ja jestem Jahwe”."
    ],
    [
      "Potem Jahwe rzekł tak do Mojżesza:",
      "„Mów do synów Izraela i powiesz im w ten sposób: Ktokolwiek by z synów Izraela i z cudzoziemców, którzy przebywają pośród Izraelitów, oddał jakieś ze swych dzieci Molochowi, winien być ukarany śmiercią; lud ziemi winien obrzucić go kamieniami.",
      "I ja sam obrócę moje oblicze przeciw temu człowiekowi i wykluczę go ze społeczności swego ludu, ponieważ on jedno ze swych dzieci oddał Molochowi, a przez to uczynił nieczystym mój przybytek święty i święte moje imię zbezcześcił.",
      "A jeżeliby lud ziemi zamknął swe oczy na [czyn] tego człowieka, jak jedno ze swych dzieci oddał Molochowi, i nie ukarałby go śmiercią,",
      "wówczas ja sam zwrócę moje oblicze przeciw temu człowiekowi i przeciw jego rodowi i wyłączę go i tych, którzy razem z nim oddawali się cudzołóstwu z Molochem, ze społeczności ich ludu.",
      "Jeśli ktoś zwróci się do zmarłych i do wróżbitów, aby przez to cudzołożyć z nimi, wówczas zwrócę moje oblicze przeciw temu człowiekowi i wyłączę go ze społeczności jego ludu.",
      "Winniście się uświęcać i być świętymi, gdyż ja jestem Jahwe, Bóg wasz.",
      "Winniście strzec moich praw i wypełniać je, bo ja jestem Jahwe, który was uświęcam.",
      "Ktokolwiek by bowiem złorzeczył ojcu albo matce, winien być ukarany śmiercią, bo złorzeczył ojcu czy matce, jego krew będzie na nim.",
      "Jeśliby ktoś dopuścił się cudzołóstwa z żoną bliźniego swego, winien być ukarany śmiercią, cudzołożca i cudzołożnica.",
      "Jeśliby ktoś z żoną swego ojca obcował odkrywając nagość swego ojca, winni być oboje ukarani śmiercią, ich krew [pozostanie] na nich.",
      "Jeśliby ktoś obcował z synową, winni być oboje ukarani śmiercią, gdyż dopuścili się hańby i ich krew jest na nich.",
      "Jeśliby mężczyzna obcował z mężczyzną, jak się obcuje z kobietami, obaj dopuścili się obrzydliwości, i dlatego winni być ukarani śmiercią i ich krew jest na nich.",
      "Jeśliby ktoś pojął jakąś kobietę i jej matkę, jest to zbrodnia. Winno się jego i je obydwie spalić w ogniu, aby nie pozostała zbrodnia wśród was.",
      "Jeśliby jakiś mężczyzna obcował ze zwierzęciem, winien być ukarany śmiercią, a zwierzę winniście zabić.",
      "Jeśliby też jakaś kobieta zbliżyła się do jakiegoś zwierzęcia, aby z nim obcować, winieneś kobietę i zwierzę zabić; ona winna być ukarana śmiercią, a ich krew jest na nich.",
      "Jeśli ktoś wziął swoją siostrę, córkę swego ojca albo swojej matki, i widziałby on jej nagość, a ona jego nagość widziałaby, byłoby to sromotą; winni być wyłączeni z oczu swego ludu, gdyż odkrył nagość swej siostry i musi karę ponieść.",
      "Jeśli ktoś obcował ze swoją żoną, gdy ma miesiączkę i odkrył jej nagość, źródło jej [krwi], i ona ukazała źródło swej krwi, winni obydwoje być wykluczeni spośród swego ludu.",
      "Nagości siostry matki twej i siostry ojca twego nie możesz odkrywać; gdyż przez to swe własne ciało odkrywa i muszą oni ponieść karę.",
      "Jeśli ktoś obcuje ze swą ciotką, odkrył nagość swego stryja, oboje muszą ponieść karę, żyć będą bezdzietni.",
      "Jeżeli ktoś weźmie żonę swego brata, jest to niegodziwość, gdyż odkrył nagość swego brata, oboje winni pozostać bez dzieci.",
      "Winniście strzec moich praw i moich rozporządzeń i wykonywać je, aby was nie wypluła ziemia, do której was zawiodę, abyście tam mieszkali.",
      "Nie powinniście postępować według zwyczajów ludów, które ja przepędzę przed wami, ponieważ tak czynili, dlatego mam wstręt do nich.",
      "I powiedziałem do was: Odziedziczcie tę ziemię, gdy ja dam wam ją w posiadanie, kraj mlekiem i miodem płynący. Ja jestem Jahwe, Bóg wasz, który was oddzielił od narodów.",
      "Winniście robić różnicę między czystymi i nieczystymi zwierzętami, między czystymi i nieczystymi ptakami i nie powinniście się czynić obrzydliwymi przez zwierzęta, ptaki i przez wszystko, co się na ziemi porusza, czyli przez to, co oddzieliłem i za nieczyste uznałem.",
      "Winniście być świętymi, bo ja, Jahwe, jestem święty i oddzieliłem was spośród narodów, abyście do mnie należeli.",
      "Jeśli w jakimś mężczyźnie czy kobiecie będzie mieszkał duch zmarłego czy duch wieszczby, winni być śmiercią ukarani, winno się ich ukamienować, a krew ich jest na nich”."
    ],
    [
      "I rzekł Jahwe do Mojżesza: „Powiedz kapłanom, synom Aarona w ten sposób: Niechaj nikt z nich się nie zanieczyszcza przez zmarłego spośród swoich rodaków,",
      "wyjąwszy krewnego i bliskiego, jak matka, ojciec, syn, córka, brat.",
      "Także przy swej siostrze, jeśli jest dziewicą i jest jemu bliska, a nie jest zaślubiona mężowi, może zaciągnąć nieczystość.",
      "Nie może się zanieczyszczać przy zamężnej [siostrze] wśród swoich rodaków, gdyż zbezcześciłby się.",
      "Nie powinni sobie robić łysiny na swych głowach i końca brody strzyc, ani też tatuować swego ciała.",
      "Świętymi winni być dla swego Boga i nie zbezczeszczą imienia Boga swego, albowiem oni składają ofiary spalane, które są pokarmem dla ich Boga, i dlatego winni być święci.",
      "Nie mogą pojąć [za żonę] cudzołożnicy i kobiety zhańbionej. Nie może pojąć za żonę kobiety rozwiedzionej ze swym mężem, ponieważ kapłan jest świętym dla swego Boga.",
      "Winieneś go uważać za świętego, ponieważ ofiaruje Bogu twemu pożywienie. Świętym winien być dla ciebie, gdyż świętym jestem ja, Jahwe, który was uświęcam.",
      "Gdy się córka jakiegoś kapłana bezcześci przez nierząd, to bezcześci i swego ojca, i dlatego winno się ją spalić w ogniu.",
      "Kapłan, który między braćmi swymi jest największy i na którego głowę olej namaszczenia wylano i napełniono ręce jego przy wdziewaniu szat, nie powinien rozpuszczać swobodnie swych włosów ani też rozdzierać swych szat.",
      "Do żadnych zwłok swych krewnych nie może się zbliżyć, nawet do ojca swego i matki swojej, aby się nie mógł zanieczyścić.",
      "Nie może wydalać się ze świętego przybytku, aby nie zbezcześcić świętego przybytku Boga, gdyż ma na sobie poświęcenie, a olej namaszczenia Boga jest na nim. Ja jestem Jahwe.",
      "Może zaś pojąć za swą żonę jedynie dziewicę.",
      "Wdowy, rozwiedzionej, zhańbionej i cudzołożnicy nie może pojąć, ale jedynie jakąś dziewicę spośród swego ludu może wziąć za żonę.",
      "On nie powinien bezcześcić swego potomstwa wśród swego stanu, gdyż ja jestem Jahwe, który go uświęcam”.",
      "I powiedział Jahwe tak do Mojżesza:",
      "„Mów w ten sposób do Aarona; Jeśliby któryś z twych potomków we wszystkich pokoleniach miał jakąś wadę na sobie, nie może się zbliżać, aby złożyć w ofierze pożywienie Bogu,",
      "albowiem nikt, kto ma wadę, nie może się zbliżyć, czy to ślepy, czy kulawy, czy mający zeszpecony nos, ucięte ucho, czy głuchy,",
      "czy kto ma nogę lub rękę złamaną,",
      "czy jest garbaty, karłowaty, mający jakąś plamę na oku, czy mający wyrzuty i plamy na skórze, czy przepuklinę.",
      "Jeśliby któryś z potomków Aarona kapłana miał jakąś wadę na sobie, nie może się zbliżać, aby składać ofiary spalane dla Jahwe. Ma on wadę, i dlatego nie może się zbliżać, aby ofiarować pokarm swemu Bogu.",
      "Może jednak jeść pokarm swego Boga, może spożywać zarówno z najświętszej, jak i z świętej rzeczy.",
      "Jednak nie może zbliżać się do zasłony i nie będzie szedł do ołtarza, gdyż ma wady na sobie i mógłby święte miejsce zbezcześcić, albowiem ja jestem Jahwe, który uświęcam”.",
      "Mojżesz powiedział to Aaronowi i jego synom i wszystkim synom Izraela."
    ],
    [
      "I rzekł Jahwe tak do Mojżesza:",
      "„Powiedz Aaronowi i jego synom, aby się ze czcią odnosili do świętych darów, poświęconych mi przez synów Izraela, i aby nie bezcześcili świętego imienia mojego.",
      "Powiedz do nich, do wszystkich pokoleń waszych: Wszelki człowiek z waszego potomstwa, gdy ma jakąś nieczystość na sobie, nie może się zbliżać do świętych darów, które synowie Izraela poświęcili Jahwe, aby nie został odłączony ode mnie, ja jestem Jahwe.",
      "Wszelki człowiek z potomstwa Aarona, gdy ma trąd lub wyciek, nie może uczestniczyć w spożywaniu rzeczy świętych, aż się [znów] stanie czysty. Tak samo i ten, który ściągnął na siebie nieczystość przez zetknięcie się ze zmarłym, czy ten, któremu przydarzył się wyciek,",
      "czy też i ten, który stał się nieczysty przez zetknięcie się z jakimś płazem czy z człowiekiem dotkniętym jakąś nieczystością.",
      "Kto by się czegoś takiego dotknął, będzie nieczysty aż do wieczora i nie będzie spożywał rzeczy świętych, aż wykąpie się we wodzie,",
      "i o zachodzie słońca stanie się znów czysty i będzie mógł spożyć dary święte, gdyż należy mu się to pożywienie.",
      "Padliny czy rozszarpanej zwierzyny nie może jeść, aby się nie stał nieczysty; ja jestem Jahwe.",
      "Winni zaś strzec moich zaleceń, aby nie ściągnęli na siebie grzechu i aby nie umarli, że się zbezcześcili: ja jestem Jahwe, który ich uświęcam.",
      "Nikt z obcokrajowców nie może spożywać darów świętych: również i ten, który mieszka u kapłana, jak i najemnik nie mogą uczestniczyć w spożywaniu pokarmów świętych.",
      "Lecz jeśli kapłan nabył niewolnika za pieniądze, to może taki uczestniczyć w spożywaniu, jak i urodzeni w domu jego [niewolnicy] mogą także uczestniczyć w spożywaniu jego pokarmu.",
      "Natomiast córka jakiegoś kapłana, która poślubiła kogoś obcego, nie może uczestniczyć w spożywaniu świętych darów.",
      "Gdy jednak córka kapłańska owdowiała albo została odesłana, a jest bezdzietna, i jeśli powróciła do domu ojca, to może ona, jak za swej młodości u ojca, spożywać z pokarmów ojca, ale ktoś obcy nie może ich spożywać.",
      "Jeśli ktoś spożywał nieświadomie coś świętego, to winien on oddać piątą część i zwrócić kapłanowi świętą rzecz.",
      "Nie powinni oni zbezczeszczać świętego daru synów Izraela, który oni złożyli Jahwe na ofiarę,",
      "a ci nie powinni ściągać na siebie winy przez pożywanie tego świętego daru, albowiem ja jestem Jahwe, który je uświęcam”.",
      "Jahwe rzekł tak do Mojżesza:",
      "„Powiedz do Aarona i jego synów i do wszystkich synów Izraela w ten sposób: Ktokolwiek z domu Izraela i z cudzoziemców [przebywających] w Izraelu chciałby złożyć ofiarę, czy to ofiarę ślubowaną czy dobrowolną, to z tego, co się składa Jahwe na ofiarę całopalenia.",
      "Te zaś, aby były przyjęte jako miłe od was, winny być bez wady, płci męskiej, tj. cielec, baran czy kozioł.",
      "Nie powinniście zaś ofiarować zwierzęcia, które ma wadę, gdyż nie będzie przyjęte mile od was.",
      "Gdy ktoś składa Jahwe ofiarę biesiadną, aby wypełnić ślub lub [złożyć] ofiarę dobrowolną z bydła czy z trzód, to winien złożyć zwierzę bez wady, aby było przyjęte jako miłe dla Boga i żadnej wady nie powinno mieć.",
      "Nie możecie składać Jahwe zwierzęcia takiego, które jest ślepe czy ma połamane nogi, czy poranione, czy też takich, które mają brodawkę, świerzb, czy jakieś wyrzuty na skórze, takich nie możecie składać na całopalenie.",
      "Możesz zaś składać na ofiarę dobrowolną z bydła lub trzody zwierzę mające jakiś członek za długi lub za krótki, lecz dla wypełnienia ślubu nie będzie przyjęty z upodobaniem.",
      "Nie możecie składać ofiary ze zwierzęcia, które miałoby starte, stłuczone, wyrwane albo wyrżnięte jądra, gdyż w waszym kraju nie możecie nic takiego ofiarować.",
      "Także od cudzoziemców nie możecie kupować takich zwierząt i składać ich na ofiarę, na pokarm Boga waszego, mających takie zepsucie i taką wadę, i dlatego nie mogą być mile przyjęte od nich”.",
      "I rzekł Jahwe tak do Mojżesza:",
      "„Gdy się urodzi cielę, baranek czy koźlątko, to winny pozostać przez siedem dni ze swą matką i najwcześniej w ósmym dniu mogą znaleźć upodobanie u Jahwe, jako ofiary spalane.",
      "Nie możecie w tym samym dniu składać w ofierze jakiegoś bydlęcia czy owcy z jej młodymi.",
      "Gdy składacie Jahwe ofiarę dziękczynną to ofiarujcie ją w ten sposób, aby wyjednała wam upodobanie.",
      "Winniście ją spożyć w tym samym dniu i nie pozostawiać z niej nic na dzień następny. Ja jestem Jahwe.",
      "Będziecie strzec moich przykazań i wykonywać je! Ja jestem Jahwe!",
      "Nie powinniście bezcześcić mojego imienia świętego, abym był święty pośród synów Izraela: jestem Jahwe, który was uświęcam",
      "i który was z ziemi egipskiej wyprowadziłem, abym był Bogiem waszym. Ja jestem Jahwe”."
    ],
    [
      "I rzekł Jahwe tak do Mojżesza:",
      "„Powiedz synom Izraela w ten sposób: Te są święta Jahwe, w które winniście zwoływać święte zebrania, oto moje święta:",
      "Przez sześć dni winniście wykonywać pracę, a w dniu siódmym jest szabat, święte zebranie. Żadnej pracy nie możecie wykonywać. Jest to szabat dla [czci] Jahwe we wszelkich miejscach waszego zamieszkania.",
      "Takie są święta Jahwe, święte zebrania, jakie winniście zwoływać w oznaczonym czasie.",
      "W pierwszym miesiącu czternastego [dnia] miesiąca między dwoma wieczorami jest Pascha [dla czci] Jahwe.",
      "Piętnastego dnia tego miesiąca jest święto chlebów niekwaszonych dla [czci] Jahwe. A przez siedem dni winniście spożywać chleb niekwaszony.",
      "W pierwszym dniu winno być święte zebranie, a żadnej roboty nie możecie wykonywać.",
      "Winniście przez siedem dni składać ofiary spalane przez ogień dla Jahwe, a w dniu siódmym winno być święte zebranie, nie powinniście wykonywać żadnej pracy”.",
      "I rzekł Jahwe tak do Mojżesza:",
      "„Powiedz synom Izraela w ten sposób: Jeśli przyjdziecie do ziemi, którą wam dam, i żniwo skończycie, to winniście zanieść pierwsze kiście kłosów waszych żniw do kapłana,",
      "a on winien wykonać obrzęd kołysania dla [zjednania] wam upodobania. A winien ten obrzęd kołysania wykonać w dniu po szabacie.",
      "W dniu, w którym wykonacie obrzęd kołysania, winniście złożyć ofiarę dla Jahwe — jednorocznego baranka na całopalenie,",
      "na przynależną do tego ofiarę mączną dwie dziesiąte efy mąki pszennej zmieszanej z oliwą na ofiarę spalaną dla Jahwe, jako woń uspakającą, a jako przynależną ofiarę płynną z jednej czwartej hinu wina.",
      "Chleba, prażonego ziarna ani świeżego ziarna nie będziecie spożywać do tego dnia, kiedy przyniesiecie dar dla waszego Boga. To jest wieczne postanowienie dla waszych pokoleń we wszystkich miejscach waszego zamieszkania.",
      "Od dnia po szabacie do dnia, w którym złożyliście kiść kłosów w ofierze, winniście dodać siedem szabatów, a winny być całe.",
      "Do dnia po siódmym szabacie winniście naliczyć pięćdziesiąt dni i wtedy winniście złożyć nową ofiarę mączną dla Jahwe.",
      "Ze wszystkich miejsc zamieszkania winniście złożyć w ofierze dwa chleby upieczone z dwóch dziesiątych efy mąki pszennej zakwaszonej, jako pierwociny dla Jahwe.",
      "A z chlebem winniście złożyć w ofierze siedem jednorocznych owiec bez wady, młodego cielca i dwa barany i będą na całopalenie dla Jahwe razem z przynależną ofiarą z płynów, jako ofiarę spalaną na miłą woń dla Jahwe.",
      "Winniście też złożyć kozła na ofiarę przebłagalną za grzech i dwa jednoroczne baranki jako ofiarę biesiadną.",
      "A kapłan winien nad pierwocinami chleba wykonać obrzęd kołysania przed Jahwe razem z dwoma barankami. Są one świętością dla Jahwe wyłącznie przeznaczoną dla kapłanów.",
      "Na ten dzień winniście zwołać święte zebranie — będzie to dzień dla Jahwe, i nie możecie wykonywać żadnej pracy. To jest wiecznym prawem dla waszych pokoleń we wszystkich miejscach waszego zamieszkania.",
      "Gdy macie żniwa w waszej ziemi, to nie powinniście wyżynać aż do końca swego pola. Nie powinniście też zbierać kłosów, ale je zostawić ubogim i cudzoziemcom. Ja jestem Jahwe, Bóg wasz”.",
      "I rzekł Jahwe tak do Mojżesza:",
      "„Powiedz w ten sposób do synów Izraela: W miesiącu siódmym, w pierwszym dniu tego miesiąca, będziecie obchodzić uroczyste święto szabatu, przypominane dęciem rogu i świętym zebraniem.",
      "Nie możecie wykonywać żadnej pracy i winniście składać dla Jahwe ofiary spalane”.",
      "I rzekł Jahwe tak do Mojżesza:",
      "„Dziesiątego zaś dnia miesiąca tego będzie Dzień Pojednania i będzie zwołane święte zebranie. Winniście samych siebie ukorzyć przed Jahwe i złożyć ofiarę spalaną przez ogień,",
      "gdyż jest to Dzień Pojednania dla waszego oczyszczenia przed Jahwe, Bogiem waszym.",
      "Ktokolwiek zaś nie ukorzyłby się w tym dniu, winien być wyłączony z kraju swych rodaków,",
      "a ktokolwiek w tym dniu wykonywałby jakąkolwiek robotę, to taką osobę usunę ze społeczności jego ludu.",
      "Żadnej roboty nie możecie wykonywać. To jest wieczne prawo dla waszych pokoleń we wszystkich miejscach waszego zamieszkania.",
      "Będzie to dla was wielki szabat i winniście się ukorzyć; w dziewiątym dniu miesiąca wieczorem winniście [zacząć i potem] od wieczora do wieczora zachowywać szabat”.",
      "I rzekł Jahwe tak do Mojżesza:",
      "„Piętnastego dnia tego siódmego miesiąca [zaczyna się] Święto Namiotów [trwające] siedem dni dla Jahwe.",
      "W pierwszym dniu będzie święte zebranie, żadnej pracy nie możecie wtedy wykonywać.",
      "Przez siedem dni winniście składać ofiarę spalaną dla Jahwe. W ósmym dniu będzie dla was święte zebranie i winniście dla Jahwe złożyć ofiarę spalaną. Jest to szczególniejszy dzień, żadnej pracy nie możecie wtedy wykonywać.",
      "Takie są święta Jahwe, w które winniście zwoływać święte zebranie, aby dla Jahwe złożyć ofiary spalane, ofiarę całopalenia, ofiarę mączną, ofiary biesiadne (zebah), płynne, różne w oznaczone dnie,",
      "niezależnie od szabatu Jahwe i niezależnie od różnych osobistych darów, czyli niezależnie od waszych ofiar ślubowanych i niezależnie od waszych ofiar dobrowolnych, jakie Jahwe składacie.",
      "Jednak w piętnastym dniu siódmego miesiąca, gdy zbiór plonów ziemi będzie ukończony, winniście obchodzić święto ku czci Jahwe przez siedem dni. W pierwszym dniu jest święto wolne od pracy i w ósmym dniu jest święto wolne od pracy.",
      "Winniście w pierwszym dniu przynieść najlepsze owoce drzew i liście palmowe oraz gałęzie z drzew mirtowych i wierzb i cieszyć się przez siedem dni przed Jahwe, Bogiem waszym,",
      "i obchodzić jako święto Jahwe przez siedem dni w każdym roku. To są wieczne postanowienia dla waszych pokoleń. W siódmym miesiącu winniście to święto obchodzić.",
      "W namiotach winniście przez siedem dni mieszkać, wszyscy tubylcy z Izraela winni mieszkać w namiotach,",
      "aby się nowe pokolenia nauczyły, że ja kazałem mieszkać Izraelitom pod namiotami, gdy ich wywiodłem z ziemi egipskiej. Ja jestem Jahwe, Bóg wasz”.",
      "Tak mówił Mojżesz o świętach Jahwe synom Izraela."
    ],
    [
      "I rzekł Jahwe tak do Mojżesza:",
      "„Rozkaż synom Izraela, aby przynosili do ciebie oliwę czystą wyciśniętą z oliwek, dla ciągłego palenia lampy",
      "w przybytku spotkania na zewnątrz zasłony, która jest przed świadectwem. Aaron zaś będzie miał obowiązek przygotować ją, aby płonęła przed Jahwe od wieczora do rana. Takie jest prawo wieczne dla wszystkich pokoleń waszych.",
      "Na świeczniku sporządzonym ze szczerego złota winno się ustawiać lampy na stałe przed Jahwe.",
      "Winieneś wziąć mąki pszennej i upiec z niej dwanaście okrągłych chlebów; z dwóch dziesiątych części [efy] winien być [upieczony] każdy chleb.",
      "Potem winieneś je położyć przed Jahwe w dwóch rzędach — po sześć w każdym rzędzie na stole sporządzonym ze szczerego złota.",
      "Przy każdym rzędzie położysz też wyborne wonności, jako pamiątkę i jako ofiarę spalaną dla Jahwe.",
      "W każdy dzień szabatu winno się regularnie kłaść te chleby przed Jahwe. Jest to wieczyste zobowiązanie ze strony synów Izraela.",
      "Będą one należały do Aarona i jego synów. Winni je oni spożywać w świętym miejscu, gdyż to jest rzecz najświętsza. Jemu też należy się jako trwała cząstka w ofiarach spalanych dla Jahwe”.",
      "Pewien syn izraelskiej kobiety, a równocześnie syn egipskiego mężczyzny, wszedł między synów Izraela i pokłócił się w obozie ów syn Izraelitki z pewnym Izraelitą.",
      "Syn Izraelitki zbluźnił imieniu [Bożemu] i złorzeczył mu. Zaprowadzili go do Mojżesza. Jego matka miała imię Selomit i była córką Dibri z pokolenia Dana.",
      "Zatrzymano go w więzieniu, aby mu została wyjaśniona sprawa wyroku Jahwe.",
      "Wtedy to rzekł Jahwe tak do Mojżesza:",
      "„Wyprowadź bluźniercę z obozu, a wszyscy, którzy go słyszeli, winni swe ręce położyć na jego głowie, a cała społeczność winna go kamienować.",
      "Do synów Izraela winieneś powiedzieć: Ktokolwiek by złorzeczył swojemu Bogu, musi ponieść karę.",
      "Kto by bluźnił imieniu Jahwe, musi być śmiercią ukarany przez ukamienowanie. Tak cudzoziemiec, jak i tubylec, jeśliby bluźnił temu imieniu, muszą być zabici.",
      "Jeśliby ktoś śmiertelnie uderzył jakiegoś człowieka, musi być śmiercią ukarany.",
      "Jeśliby ktoś uderzył śmiertelnie jakieś bydlę, musi wynagrodzić: życiem za życie.",
      "Jeśliby jakiś mężczyzna wyrządził szkodę swemu rodakowi, winien mu tak uczynić, jak i on jemu uczynił:",
      "złamaniem za złamanie, okiem za oko, zębem za ząb; jaką on szkodę wyrządziła tak też i jemu winno się wyrządzić.",
      "Gdy ktoś zabiłby zwierzę, musi za nie dać wynagrodzenie, ale gdy ktoś zabiłby człowieka, musi być zabity.",
      "Jedno prawo jest dla was wszystkich i dla cudzoziemca, i dla tubylca, gdyż ja jestem Jahwe”.",
      "Mojżesz powiedział Izraelitom, a ci wywiedli bluźniercę z obozu i ukamienowali. Postąpili zaś Izraelici tak, jak Jahwe nakazał Mojżeszowi."
    ],
    [
      "I rzekł Jahwe do Mojżesza na górze Synaj:",
      "„Mów do Izraelitów i powiedz im: Kiedy wejdziecie do ziemi, którą ja wam dam, wtedy ziemia ma obchodzić szabat dla Jahwe.",
      "Sześć lat będziesz obsiewał swoje pole i sześć lat będziesz obcinał swoją winnicę i będziesz zbierał jej plony.",
      "Ale w roku siódmym będzie całkowity szabat dla ziemi, szabat dla Jahwe. Nie będziesz obsiewał pola ani obcinał winnicy twojej.",
      "Nie będziesz żął tego, co samo wyrośnie z poprzednich żniw, ani nie będziesz zbierał wolno rosnących winogron.",
      "Będzie to rok szabatowy dla ziemi. Wtedy szabat ziemi będzie służył wam za pokarm: tobie, słudze twemu, służącej twej, najemnikowi twemu i cudzoziemcom, którzy mieszkają u ciebie.",
      "Wszystko, co wyrośnie na polu, będzie służyć za pokarm także bydlętom twoim i zwierzętom, które są w twojej ziemi.",
      "Wtedy policzysz sobie siedem lat szabatowych, to jest siedem razy po siedem lat, tak że czas siedmiu lat szabatowych wyniesie ci czterdzieści dziewięć lat.",
      "Dziesiątego dnia siódmego miesiąca zatrąbisz w róg. W Dniu Pojednania zatrąbicie w róg w całej waszej ziemi.",
      "Będziecie święcić pięćdziesiąty rok i oznajmijcie uwolnienie w kraju dla wszystkich jego mieszkańców. Będzie to dla was jubileusz — i każdy z was powróci do swojej własności i do swojego rodu.",
      "Rok pięćdziesiąty będzie dla was jubileuszem. Nie będziecie siać ani żąć tego, co samo urośnie, nie będziecie zbierać nieobciętych winogron.",
      "Ponieważ to jest jubileusz, on będzie dla was święty. Z plonów pola waszego jeść będziecie.",
      "W tym roku jubileuszowym każdy wróci do swojej własności.",
      "Kiedy więc będziecie sprzedawać bliźniemu albo kupować coś od niego, nie czyńcie krzywdy jeden drugiemu.",
      "Według liczby lat, które upłynęły od jubileuszu, będziesz kupował od bliźniego twego, a on sprzeda tobie odpowiednio do ilości lat plonów.",
      "Stosownie do wyższej liczby lat, wyższą cenę zapłacisz, i stosownie do niższej liczby lat, niższą cenę zapłacisz, ponieważ to jest liczba plonów, którą ci sprzedaje.",
      "Nie będziecie wyrządzać krzywdy jeden drugiemu. Będziesz się bał Boga twego, bo Ja jestem Jahwe, Bóg wasz!",
      "Będziecie wykonywać nakazy moje i przestrzegać wyroków moich, a mieszkać będziecie w kraju bezpiecznie.",
      "Ziemia da wam plon, będziecie jedli do sytości i będziecie mieszkać na niej bezpiecznie.",
      "Jeżeli zaś powiecie: co będziemy jedli w siódmym roku, jeżeli nie będziemy siali ani zbierali plonów?",
      "Ześlę wam błogosławieństwo w szóstym roku, tak że plony wystarczą na trzy lata.",
      "W ósmym roku będziecie siać i będziecie jeść z dawnych plonów aż do dziewiątego roku, aż do nowych plonów będziecie jedli dawne zboże.",
      "Nie wolno sprzedawać ziemi na zawsze, ponieważ ziemia należy do mnie, a wy jesteście u mnie cudzoziemcami i osadnikami.",
      "I dlatego w całej ziemi, która jest w waszym posiadaniu, pozwalać będziecie na wykup gruntów.",
      "Jeżeli brat twój zubożeje i sprzeda część swojej własności, wtedy wystąpi ten, który ma względem niego prawo wykupu jako najbliższy krewny, i odkupi to, co sprzedał brat.",
      "Jeżeli zaś kto nie ma „odkupiciela”, ale sam zdobędzie dostateczne środki na wykup,",
      "to odliczy lata od czasu sprzedaży, zwróci nabywcy nadwyżkę i wróci do swej posiadłości.",
      "Jeżeli jednak nie będzie w stanie dokonać wykupu, ziemia pozostanie w rękach nabywcy aż do roku jubileuszowego, w roku jubileuszowym ziemia będzie wolna i wróci do swojego właściciela.",
      "Jeżeli kto sprzeda dom mieszkalny w mieście otoczonym murami, będzie on miał prawo wykupu aż do końca roku sprzedaży, prawo wykupu będzie trwało cały rok.",
      "Jeżeli dom nie będzie wykupiony przed upływem roku, wówczas dom zbudowany w mieście otoczonym murami przejdzie na zawsze w posiadanie nabywcy i jego potomków. Nie będzie wolny w roku jubileuszowym.",
      "Ale domy wiejskie, które nie są otoczone murami, będą uważane na równi z własnością gruntową i będzie im przysługiwało prawo wykupu, a w jubileusz będą wolne.",
      "Co się odnosi do miast lewickich, do domów miejskich, to lewitom przysługuje prawo wykupu domów, które są ich własnością.",
      "Jeżeli kto kupi od lewitów dom miejski, to posiadłość ta wyjdzie z jego rąk w roku jubileuszowym, bo domy miast lewickich są ich posiadłością wśród synów Izraela.",
      "Także pastwisko położone koło ich miast nie będzie podlegało sprzedaży, ponieważ ono jest ich posiadłością wieczystą.",
      "Jeżeli brat twój zubożeje i osłabnie ręka jego, to podtrzymasz go, a żył będzie z tobą jak cudzoziemiec łub osadnik.",
      "Nie bierz od niego procentu ani lichwy. Będziesz się bał Boga twego, aby żył z tobą brat twój.",
      "Nie będziesz mu pożyczał pieniędzy na procent ani dawał pokarmu na lichwę.",
      "Ja jestem Jahwe, Bóg wasz, który wyprowadziłem was z ziemi egipskiej, aby dać wam ziemię Kanaan i abym był waszym Bogiem.",
      "Jeżeli zubożeje brat twój obok ciebie i sprzeda się tobie, nie będziesz mu narzucał pracy niewolniczej.",
      "Będzie on u ciebie jak najemnik i osadnik. Będzie służył tobie tylko do roku jubileuszowego.",
      "Potem wyjdzie od ciebie on wraz z dziećmi swymi i wróci do rodu swojego, do posiadłości swoich ojców.",
      "Bo oni są moimi niewolnikami, których wyprowadziłem z ziemi egipskiej, nie powinni być sprzedawani jak niewolnicy.",
      "Nie będziesz się z nim obchodził srogo, ale będziesz się bał Boga twego.",
      "Jeśli chodzi o twoich niewolników i twoje niewolnice, które do ciebie będą należeć, to od narodów, które są wokół was, od nich będziecie kupować tak niewolnika, jak i niewolnicę.",
      "Także dzieci cudzoziemców osiadłych wśród was będziecie kupowali i potomków ich, których zrodzili w ziemi waszej. Oni staną się waszą własnością.",
      "Zostawcie ich jako dziedzictwo synom waszym, którzy będą po was, aby ich posiadali jako własność wieczystą. Będą waszymi sługami. Ale co do braci waszych, synów Izraela, jeden z drugim nie będzie się obchodził srogo.",
      "Jeżeli wzbogaci się cudzoziemiec albo osiadły u ciebie, a brat twój zubożeje i sprzeda się cudzoziemcowi albo osiadłemu u ciebie, albo potomkowi z rodziny cudzoziemca,",
      "to temu, który się sprzedał, będzie przysługiwało prawo wykupu, jeden z braci jego wykupi go.",
      "Także jego stryj albo syn jego stryja może go wykupić, albo ktoś z jego bliskich krewnych z jego rodziny wykupi go, albo też on sam siebie wykupi, jeżeli będzie w stanie to uczynić.",
      "Wtedy razem z tym, który go kupił, obliczy czas od roku, w którym sprzedał siebie, aż do roku jubileuszowego, a cenę sprzedaży policzy według liczby lat. Dni jego będą jak dni najemnika.",
      "Jeżeli jest jeszcze wiele lat, to odpowiednio do tego powinien odliczyć swój wykup od ceny swego kupna.",
      "A jeżeli niewiele lat pozostaje do roku jubileuszowego, to powinien je obliczyć i odpowiednio do tych lat opłaci swój wykup.",
      "Jako najemnik będzie u ciebie z roku na rok. Nie będą się z nim obchodzić srogo w twojej obecności.",
      "Jeżeli zaś w ten sposób nie będzie wykupiony, to w roku jubileuszowym będzie wolny, on razem ze swymi dziećmi.",
      "Bo do mnie należą synowie Izraela, jako niewolnicy. Oni są moimi niewolnikami, których wyprowadziłem z ziemi egipskiej. Ja jestem Jahwe, Bóg wasz."
    ],
    [
      "Nie czyńcie sobie bożków ani posągów, ani też nie wznoście słupów, ani też nie umieszczajcie w ziemi waszej kamieni rzeźbionych, aby kłaniać się im, gdyż ja jestem Jahwe, Bóg wasz.",
      "Strzeżcie moich szabatów i czcijcie świątynię, bo ja jestem Jahwe, Bóg wasz.",
      "Jeśli postępować będziecie według moich przykazań i jeśli zachowywać będziecie moje nakazy, wykonując je,",
      "dam wam deszcze w swoim czasie, a ziemia przyniesie wam plon, a drzewo polne swój owoc,",
      "czas młócenia sięgać będzie [czasu] winobrania, a czas winobrania trwać będzie aż do [czasu] siewu i będziecie spożywać chleb do sytości, będziecie mieszkać bezpiecznie w swoim kraju.",
      "Kraj pozostawię w pokoju i będziecie się kłaść do snu bez jakiejkolwiek obawy. Przepędzę z kraju niebezpieczne zwierzęta, a miecz nie wejdzie do waszego kraju.",
      "Będziecie przepędzać waszych nieprzyjaciół i upadną od miecza waszego,",
      "pięciu was przepędzi stu, a stu was przepędzi dziesięć tysięcy, wasi wrogowie wyginą od waszych mieczy.",
      "Zwrócę się do was, uczynię was płodnymi i rozmnożę was, i umocnię moje przymierze z wami.",
      "Będziecie spożywać stary [zbiór], aż się stanie starym, i stary zbiór usuniecie po nowym.",
      "Umieszczę moje mieszkanie pośrodku was i nie będzie się wami brzydziła dusza moja.",
      "Będę przechadzał się pośrodku was, będę waszym Bogiem, a wy będziecie moim ludem.",
      "Ja jestem Jahwe, Bóg wasz, który was wywiódł z ziemi egipskiej, abyście nie byli ich niewolnikami. Ja zdruzgotałem okowy wrogiego jarzma i dałem wam możność chodzenia z głową podniesioną.",
      "Lecz jeśli nie będziecie mnie słuchać,",
      "jeśli wzgardzicie moimi prawami i będziecie się brzydzić moimi przykazaniami, i nie będziecie wypełniać wszystkich moich nakazów, i złamiecie moje przymierze,",
      "wtedy ja uczynię wam takie rzeczy: ukarzę was przerażeniem, wycieńczeniem i gorączką, które zniszczą wam oczy i zrujnują życie; daremnie będziecie siali wasze ziarno, bo je zjedzą wasi nieprzyjaciele.",
      "Zwrócę oblicze moje przeciwko wam i upadniecie w obliczu waszych wrogów: będą panować nad wami ci, którzy was nienawidzą, będziecie uciekać, choć nikt nie będzie was ścigał.",
      "A jeśli i wtedy nie usłuchacie mnie, będę was karał siedem razy więcej z powodu waszych grzechów.",
      "Zetrę waszą wielką pychę: uczynię niebo nad wami jak żelazo, a ziemię waszą jak miedź.",
      "Zupełnie daremna będzie wasza praca, ziemia wasza nie da żadnego plonu, a drzewa nie dadzą owocu swego.",
      "Jeśli będziecie postępować mi na przekór, nie chcąc mnie słuchać, ześlę na was siedmiokrotne kary z powodu waszych grzechów.",
      "Ześlę na was dzikie zwierzęta, które pozbawią was dzieci, zgładzą wasze bydło, zmniejszą zaludnienie, a drogi wasze opustoszeją.",
      "A jeśli i to was nie poprawi, ale [dalej] na przekór mnie będziecie postępować,",
      "również ja postąpię wam na przekór i uderzę was siedmiokrotnie ze względu na wasze grzechy.",
      "przywiodę na was miecz, kary za zerwanie przymierza; a gdy uciekniecie do waszych miast, ześlę na was zarazę i wpadniecie w ręce nieprzyjaciół.",
      "Gdy złamię oparcie dla chleba waszego, dziesięć kobiet będzie wypiekać chleb wasz w jednym piecu; będą wam zwracać wasz chleb odważony i będziecie jeść, ale nie najecie się.",
      "Jeżeli i wtedy nie będziecie mnie słuchać, w swoim postępowaniu sprzeciwiając mi się,",
      "to i ja wystąpię z gniewem przeciwko wam i ześlę na was siedmiokrotne kary za wasze grzechy.",
      "Będziecie jeść ciało waszych synów i waszych córek.",
      "Zburzę wasze wyżyny i zniszczę wasze słupy; rzucę wasze trupy na trupy waszych bożków; dusza moja będzie się wami brzydziła.",
      "Zniszczę wasze miasta, zburzę wasze miejsca święte, nie przyjmę więcej wdzięcznej wonności waszej.",
      "Ja sam zniszczę ziemię, tak że zdumieją się nad nią wasi wrogowie mieszkając w niej.",
      "A was rozrzucę między narodami i dobędę na was miecza; ziemia wasza będzie opustoszała, a miasta zburzone.",
      "Wtedy uzupełniać będzie ziemia swoje szabaty przez wszystkie dni swego spustoszenia; a wy będziecie w ziemi waszych nieprzyjaciół. Wtedy odpoczywać będzie ziemia i uzupełniać swoje szabaty.",
      "Przez wszystkie dni swego spustoszenia będzie obchodzić szabat, którego nie miała w latach szabatowych, gdy wy mieszkaliście w niej.",
      "Tych zaś z was, którzy pozostaną, napełnię strachem ich serca w ziemiach nieprzyjaciół; przestraszy ich szmer lecącego liścia, będą uciekać jak przed mieczem i padać, choć nikt ich nie będzie ścigał.",
      "Będą się przewracać jeden na drugiego, jak gdyby przed mieczem, chociaż nikt nie będzie ich ścigał. Nie ostoją się przed swymi nieprzyjaciółmi.",
      "Poginiecie wśród narodów, pochłonie was ziemia nieprzyjaciół ich.",
      "A ci, którzy z was pozostaną, zmarnieją z powodu swych grzechów, w ziemiach wrogów; także z powodu przestępstw swoich ojców zmarnieją wraz z nimi.",
      "Wtedy uznają swoje winy i winy swych ojców z powodu niewierności, których się dopuścili przeciwko mnie, postępując ze mną przekornie.",
      "Przeto i ja postąpiłem na przekór im i zawiodłem ich do kraju ich nieprzyjaciół, ażeby się ukorzyło ich serce nieobrzezane i ażeby zapłacili za swoje przestępstwo.",
      "I przypomnę sobie moje przymierze z Jakubem, jak i moje przymierze z Izraelem, a także z Abrahamem, przypomnę sobie o tym, przypomnę o kraju.",
      "Ale ziemia musi być opuszczona przez nich, ażeby uzupełniła swe szabaty, wówczas gdy będzie wyludniona spłacając przez to ich przestępstwa, dlatego że wzgardzili moim prawem i mieli w obrzydzeniu moje przykazania.",
      "Ale także i wtedy, gdy będą w kraju swych nieprzyjaciół, ja nie wzgardzę nimi i nie będę się nimi brzydził tak, aby ich zniszczyć całkowicie, zrywając moje przymierze z nimi, gdyż ja jestem Jahwe, Bóg ich.",
      "Wspomnę o nich, o przymierzu z ich przodkami, kiedy wyprowadziłem ich z ziemi egipskiej na oczach narodów, abym był ich Bogiem. Ja jestem Jahwe”.",
      "Takie są postanowienia, wyroki i prawa, jakie Jahwe ustanowił między sobą a synami Izraela na górze Synaj przez pośrednictwo Mojżeszowe."
    ],
    [
      "Jahwe powiedział do Mojżesza:",
      "„Mów do synów Izraela i powiedz im: Jeśli ktoś ślubuje Jahwe jakąś osobę, to [uczyni] według oszacowania.",
      "Takie zaś winno być oszacowanie: za mężczyznę w wieku od dwudziestu lat aż do sześćdziesięciu lat oszacowanie będzie wynosiło pięćdziesiąt syklów srebra, a syklów świętego przybytku.",
      "Oszacowanie zaś zaś za kobietę będzie wynosić trzydzieści syklów.",
      "Za młodzieńca od pięciu do dwudziestu lat oszacowanie będzie wynosiło dwadzieścia syklów, a za dziewczynę dziesięć syklów.",
      "Za dziecko od miesiąca do pięciu lat płci męskiej oszacowanie będzie wynosić sześć syklów srebra, a płci żeńskiej trzy sykle srebra.",
      "Za osobę ponad sześćdziesiąt lat oszacowanie będzie wynosić za mężczyznę pięć syklów srebra, a za kobietę trzy sykle srebra.",
      "Jeśli ktoś będzie za ubogi, aby uiścić takie oszacowanie, stawi się go przed kapłanem, a kapłan dokona oszacowania tego, który złożył ślub, według jego możności.",
      "Jeśli chodzi o zwierzęta, które można składać dla Jahwe na ofiarę, to wszystko, co się daje dla Jahwe, będzie rzeczą świętą.",
      "Nie zmieni się ich ani nie zastąpi jednego za drugie, ani dobrego za złe, ani złego za dobre. Gdyby ktoś zamienił zwierzę za zwierzę, to samo [zwierzę] i to, za które zostało wymienione, będą czymś świętym.",
      "Lecz jeśli jest to zwierzę nieczyste, którego nie wolno składać w ofierze dla Jahwe, zawiedzie się je przed kapłana,",
      "a kapłan oszacuje je zależnie od tego, czy jest dobre, czy złe: należy się trzymać oszacowania kapłana.",
      "Jeśliby [ofiarodawca] chciał je wykupić, ma dorzucić piątą część do oszacowanej ceny.",
      "Jeśliby ktoś poświęcił dom swój dla Jahwe jako rzecz świętą, to kapłan oszacuje go, czy jest w dobrym czy też w złym [stanie]. Jak oszacuje kapłan, taka wartość pozostanie.",
      "Gdy poświęcający dom chciałby go odkupić, musi do oszacowanej sumy dodać piątą jej część i wtedy [znów] będzie należał doń.",
      "Jeśliby ktoś poświęcił Jahwe część pola, które jest jego dziedzictwem, to oszacowanie będzie dokonane według wysiewu zboża: za homer wysiewu jęczmienia pięćdziesiąt syklów srebra.",
      "Jeśli poświęci swe pole w roku jubileuszowym, to oszacowanie będzie w mocy.",
      "Jeśli zaś po roku jubileuszowym poświęci swe pole, to kapłan obliczy cenę w zależności od lat, ile pozostaje do roku jubileuszowego, i potrąci to z obliczonej ceny.",
      "Jeśliby zaś ten, który poświęcił pole, chciał je wykupić, to dorzuci piątą część ceny oszacowanej i wejdzie znów w jego posiadanie.",
      "Jeśliby nie wykupił pola i jeśli to pole zostało sprzedane komuś innemu, to nie może być wykupione, bowiem należało do Jahwe.",
      "W roku bowiem jubileuszowym pole stanie się wolne i powróci do. Jahwe, i będzie rzeczą świętą. Będzie należało do kapłana.",
      "Jeśli zaś poświęci dla Jahwe pole kupione, a nie odziedziczone,",
      "to kapłan winien dokonać jego oszacowania według liczby lat do najbliższego roku jubileuszowego i odda się jeszcze tego samego dnia sumę oszacowaną dla Jahwe jako rzecz świętą.",
      "W roku jubileuszowym pole powróci do tego, od kogo było kupione i kogo było dziedzictwem.",
      "Każde oszacowanie będzie się dokonywać według sykla przybytku, który to sykl ma dwadzieścia ger.",
      "Ponieważ pierworodne z bydła należy do Jahwe, dlatego nie należy poświęcać czy to [pierworodnego] cielca, czy barana, gdyż jest własnością Jahwe.",
      "Jeśli chodzi zaś o [pierworodne] zwierzęcia nieczystego, to je można wykupić według oszacowania, dodając piątą część. Jeśli się zaś go nie wykupuje, to się je sprzeda według oszacowanej sumy.",
      "Jedynie rzecz, którą poświęci ktoś jako cherem dla Jahwe, czy to będzie człowiek, czy bydło, czy pole jego dziedziczne, nie może być to sprzedane ani wykupione. Każde cherem jest rzeczą najświętszą dla Jahwe.",
      "Żaden człowiek, który jest poświęcony przez cherem dla Jahwe, nie może być wykupiony, ale musi być zabity.",
      "Wszelka dziesięcina z [płodów] ziemi czy to z zasiewów w ziemi, czy to z owoców drzew należy do Jahwe i jest rzeczą poświęconą dla Jahwe.",
      "Jeśliby ktoś chciał wykupić swoją dziesięcinę, to winien dopłacić piątą część [do jej wartości].",
      "Wszelka dziesięcina z bydła czy z trzody, która przechodzi pod laską, jest rzeczą świętą dla Jahwe.",
      "Nie można robić różnicy między dobrem a złem, ani nie można zastępować jednego przez drugie, lecz jeśliby się zastąpiło, to i jedno, i drugie są rzeczami świętymi i nie można ich wykupić”.",
      "To są prawa, które Jahwe dał Mojżeszowi dla synów Izraela."
    ]
  ],
  [
    [
      "A przemówił Jahwe do Mojżesza tymi słowami na pustyni Synaj w namiocie Spotkania pierwszego [dnia], drugiego miesiąca, drugiego roku po wyjściu z ziemi egipskiej:",
      "„Policzcie całe zgromadzenie synów Izraela według rodów, rodzin, licząc imiona wszystkich mężczyzn, głowę w głowę.",
      "Ty i Aaron winniście policzyć wszystkich Izraelitów zdolnych do wojska od dwudziestu lat wzwyż, według ich zastępów.",
      "Z każdego pokolenia po jednym mężu winien wam pomagać każdy naczelnik swej rodziny.",
      "A te są imiona mężów, którzy winni wam pomagać: z Rubena — Elisur, syn Szedeura;",
      "z Symeona — Szelumiel, syn Suriszaddaja;",
      "z Judy — Nachszon, syn Amminadaba;",
      "z Issachara — Netaneel, syn Suara;",
      "z Zabulona — Eliab, syn Helona;",
      "z synów Józefa, z Efraima — Eliszama, syn Ammihuda, a z Manassesa — Gamliel, syn Pedahsura;",
      "z Beniamina — Abidan, syn Gideoniego;",
      "z Dana — Achijezer, syn Ammiszaddają;",
      "z Asera — Pagiel, syn Orkana;",
      "z Gada — Eliasaf, syn Deuela;",
      "z Neftalego — Achira, syn Enana”.",
      "Ci są wezwani z całego zgromadzenia, a byli oni książętami pokoleń swoich przodków, przełożonymi tysięcy Izraela.",
      "Mojżesz i Aaron rozkazali przyjść owym mężom, którzy po imieniu zostali wskazani.",
      "Zebrali potem całe zgromadzenie pierwszego [dnia] drugiego miesiąca, aby każdy wpisywał się do rejestrów według rodów i rodzin, licząc imiona wszystkich mężczyzn, głowę po głowie.",
      "Zgodnie z rozkazem Jahwe dokonał Mojżesz spisu na pustyni Synaj.",
      "Synów Rubena, pierworodnego Izraela, ich potomków według rodów i rodzin, licząc imiona, głowę po głowie, wszystkich mężczyzn od dwudziestu lat wzwyż, wszystkich zdolnych do służby wojskowej,",
      "tych, których policzono z pokolenia Rubena, było czterdzieści sześć tysięcy pięciuset.",
      "Synów Symeona, ich potomków według rodów i rodzin, licząc imiona, głowę po głowie, wszystkich mężczyzn od dwudziestu lat wzwyż, wszystkich zdolnych do służby wojskowej,",
      "tych, których policzono z pokolenia Symeona, było pięćdziesiąt dziewięć tysięcy trzystu.",
      "Synów Gada, ich potomków według rodów i rodzin, licząc imiona mężczyzn od dwudziestu lat wzwyż, wszystkich zdolnych do służby wojskowej,",
      "tych, których policzono z pokolenia Gada, było czterdzieści pięć tysięcy sześciuset i pięćdziesięciu.",
      "Synów Judy, ich potomków według rodów i rodzin, licząc imiona mężczyzn od dwudziestu lat i wzwyż, wszystkich zdolnych do służby wojskowej,",
      "tych, których policzono z pokolenia Judy, było siedemdziesiąt cztery tysiące sześciuset.",
      "Synów Issachara, ich potomków według rodów i rodzin, licząc imiona od dwudziestu lat i wzwyż, wszystkich zdolnych do służby wojskowej,",
      "tych, których policzono z pokolenia Issachara, było pięćdziesiąt cztery tysiące czterystu.",
      "Synów Zabulona, ich potomków według rodów i ich rodzin, licząc imiona od dwudziestu lat i wzwyż, wszystkich zdolnych do służby wojskowej,",
      "tych, których policzono z pokolenia Zabulona, było pięćdziesiąt siedem tysięcy czterystu.",
      "Synów Józefa — synów Efraima, ich potomków według rodów i rodzin, licząc imiona od dwudziestu lat i wzwyż, wszystkich zdolnych do służby wojskowej,",
      "tych, których policzono z pokolenia Efraima, było czterdzieści tysięcy pięciuset.",
      "Synów Manassesa, ich potomków według rodów i rodzin, licząc imiona od dwudziestu lat i wzwyż, wszystkich zdolnych do służby wojskowej,",
      "tych, których policzono z pokolenia Manassesa, było trzydzieści dwa tysiące dwustu.",
      "Synów Beniamina, ich potomków, według rodów i rodzin, licząc imiona od dwudziestu lat wzwyż, wszystkich zdolnych do służby wojskowej,",
      "tych, których policzono z pokolenia Beniamina, było trzydzieści pięć tysięcy czterystu.",
      "Synów Dana, ich potomków według rodów i rodzin, licząc imiona od dwudziestu lat i wzwyż, wszystkich zdolnych do służby wojskowej,",
      "tych, których policzono z pokolenia Dana było sześćdziesiąt dwa tysiące siedmiuset.",
      "Synów Asera, ich potomków według rodów i rodzin, licząc imiona od dwudziestu lat i wzwyż, wszystkich zdolnych do służby wojskowej,",
      "tych, których policzono z pokolenia Asera, było czterdzieści jeden tysięcy pięciuset.",
      "Synów Neftalego, ich potomków według rodów i rodzin, licząc imiona od dwudziestu lat i wzwyż, wszystkich zdolnych do służby wojskowej,",
      "tych, których policzono z pokolenia Neftalego, było pięćdziesiąt trzy tysiące czterystu.",
      "A spisano tych, których policzył Mojżesz i Aaron oraz książęta Izraela, a których było dwunastu po jednym z każdego pokolenia.",
      "A wszystkich policzonych synów Izraela według rodów od dwudziestu lat i wzwyż, wszystkich zdolnych do służby wojskowej,",
      "tych, których policzono, było sześćset trzy tysiące i pięćset pięćdziesięciu.",
      "Lewici jedynie nie byli obowiązani do zapisania się według rodów i rodzin.",
      "Jahwe bowiem powiedział do Mojżesza w ten sposób:",
      "„Nie będziesz spisywał pokolenia Lewiego, a ich głów nie będziesz liczył z synami Izraela”,",
      "ale postawi się lewitów nad przybytkiem Świadectwa i nad wszystkimi jego sprzętami, oraz nad tym wszystkim, co do niego należy. Oni będą nosić przybytek i wszystkie jego sprzęty, obsługując go i jego sprzęty, rozkładając się wokół przybytku obozem.",
      "A gdy będzie wyruszał przybytek, lewici będą go rozbierać, a gdy się będzie zatrzymywał przybytek, ustawią go lewici. Jeśliby zbliżył się do przybytku ktoś obcy, będzie ukarany śmiercią.",
      "Synowie zaś Izraela będą rozbijać swe namioty, każdy przy swym obozowisku, i każdy pod swoją chorągwią, przy swoim wojsku.",
      "Lewici zaś będą obozować wokół przybytku Świadectwa, ażeby kara nie spadła na zgromadzenie synów Izraela. Lewici będą strzegli przybytku Świadectwa.",
      "Synowie Izraela spełnili i wykonali wszystko, co Jahwe nakazał Mojżeszowi."
    ],
    [
      "A Jahwe przemówił: do Mojżesza i Aarona w taki sposób:",
      "„Synowie Izraela winni rozbijać namioty, każdy przy swojej chorągwi, przy znakach swoich rodzin, w pewnym oddaleniu wokół namiotu Spotkania winni się rozłożyć.",
      "Na przedniej stronie, na wschodzie rozłoży się chorągiew obozu Judy według swych zastępów, a wodzem synów Judy jest Nachszon, syn Amminadaba.",
      "A jego wojsko i jego policzeni wynoszą siedemdziesiąt cztery tysiące sześciuset.",
      "Przy nim winno się umieścić pokolenie Issachara, a wodzem synów Issachara jest Netaneel, syn Suara.",
      "A jego wojsko i jego policzeni wynoszą pięćdziesiąt cztery tysiące czterystu.",
      "[Dalej] pokolenie Zabulona, a wodzem synów Zabulona jest Eliab, syn Helona.",
      "A jego wojsko i jego policzeni wynoszą pięćdziesiąt siedem tysięcy czterystu.",
      "Wszystkich policzonych w obozie Judy jest sto osiemdziesiąt sześć tysięcy czterystu, według ich zastępów. Oni pierwsi będą wyruszać [w drogę].",
      "Na południowej stronie będzie chorągiew obozu Rubena, według swych zastępów, a wodzem synów Rubena jest Elisur, syn Szedeura.",
      "A jego wojsko i jego policzeni wynoszą czterdzieści sześć tysięcy pięciuset.",
      "Przy nim winno się umieścić pokolenie Symeona, a wodzem synów Symeona jest Szelumiel, syn Suriszaddaja.",
      "A jego wojsko i jego policzeni wynoszą pięćdziesiąt dziewięć tysięcy trzystu.",
      "[Dalej] pokolenie Gada. Wodzem synów Gada jest Eliasaf, syn Reuela.",
      "A jego wojsko i jego policzeni wynoszą czterdzieści pięć tysięcy sześćset pięćdziesięciu.",
      "Wszystkich policzonych w obozie Rubena jest sto pięćdziesiąt jeden tysięcy czterystu pięćdziesięciu, według ich zastępów. Oni jako drudzy będą wyruszać [w drogę].",
      "Potem wyruszy namiot Spotkania, obóz lewitów pośród innych obozów. Jak rozbijali namioty, tak też będą wyruszać, każdy na swoim miejscu, przy swojej chorągwi.",
      "Na zachodniej stronie będzie chorągiew obozu Efraima, według swych zastępów, a wodzem synów Efraima jest Eliszama, syn Ammihuda.",
      "A jego wojsko i jego policzeni wynoszą czterdzieści tysięcy pięciuset.",
      "Przy nim winno się umieścić pokolenie Manassesa, a wodzem synów Manassesa jest Gamliel, syn Pedahsura.",
      "A jego wojsko i jego policzeni wynoszą trzydzieści dwa tysiące dwustu.",
      "[Dalej] pokolenie Beniamina. Wodzem synów Beniamina jest Abidan, syn Gideoniego.",
      "A jego wojsko i jego policzeni wynoszą trzydzieści pięć tysięcy czterystu.",
      "Wszystkich policzonych w obozie Efraima jest sto osiem tysięcy stu, według ich zastępów. Oni jako trzeci będą wyruszać [w drogę].",
      "Na północnej stronie będzie chorągiew obozu Dana, według swych zastępów, a wodzem synów Dana będzie Achijezer, syn Ammiszaddaja.",
      "A jego wojsko i jego policzeni wynoszą sześćdziesiąt dwa tysiące siedmiuset.",
      "Przy nim winno się umieścić pokolenie Asera, a wodzem synów Asera jest Pagiel, syn Okrana.",
      "A jego wojsko i jego policzeni wynoszą czterdzieści jeden tysięcy pięciuset.",
      "[Dalej] pokolenie Neftalego. Wodzem synów Neftalego jest Achira, syn Enana.",
      "A jego wojsko i jego policzeni wynoszą pięćdziesiąt trzy tysiące czterystu.",
      "Wszystkich policzonych w obozie Dana jest sto pięćdziesiąt siedem tysięcy sześciuset. Oni jako ostatni będą wyruszać [w drogę]”.",
      "Oto synowie Izraela spisani według swoich rodzin. Wszyscy policzeni według swych obozów i według swych zastępów wynoszą sześćset trzy tysiące pięćset pięćdziesięciu.",
      "Stosownie do nakazu, który dał Jahwe Mojżeszowi, Lewici nie zostali spisani razem z synami Izraela.",
      "Synowie Izraela uczynili wszystko, co im nakazał Jahwe przez Mojżesza; obozowali według swych chorągwi i wyruszali [w drogę], każdy w swym rodzie i w swej rodzinie."
    ],
    [
      "A to są rody Aarona i Mojżesza, w czasie gdy Jahwe mówił z Mojżeszem na górze Synaj.",
      "Te zaś są imiona synów Aarona: pierworodny Nadab, następnie Abihu, Eleazar i Itamar.",
      "Te znów są imiona synów Aarona, kapłanów namaszczonych, których on wyświęcił, aby sprawowali służbę kapłańską:",
      "Nadab i Abihu, zmarli jednak przed obliczem Jahwe, gdy ofiarowali ogień obcy, przed obliczem Jahwe na pustyni Synaj. Nie mieli oni synów, dlatego służbę kapłańską sprawowali Eleazar i Itamar, w obecności Aarona, swego ojca.",
      "Jahwe powiedział do Mojżesza w ten sposób:",
      "„Każ pokoleniu Lewiego przystąpić i postaw je przed Aaronem kapłanem, aby mu służyli,",
      "A oni podejmą jego zadanie i całego zgromadzenia przed namiotem Spotkania, ażeby pełnili służbę przybytku.",
      "I mają się troszczyć o wszelkie sprzęty w namiocie Spotkania i o zadania synów Izraela [dotyczące] pełnienia służby w przybytku.",
      "I oddasz lewitów Aaronowi i jego synom, winni być całkowicie oddani im przez synów Izraela.",
      "A Aarona i jego synów ustanowisz, aby pełnili służbę kapłańską. Jeśliby ktoś obcy się zbliżył, poniesie śmierć”.",
      "A Jahwe powiedział do Mojżesza w ten sposób:",
      "„Ja oto biorę lewitów spośród synów Izraela za wszystkich pierworodnych, którzy otwierają łono matek z synów Izraela, dlatego lewici będą należeli do Mnie.",
      "Moim jest wszystko pierworodne. W dniu, kiedy zabijałem wszystko, co było pierworodne w kraju egipskim, poświęciłem dla siebie wszystko, co jest pierworodne w Izraelu, od człowieka aż do bydła. Moimi są: Ja jestem Jahwe”.",
      "A Jahwe powiedział w ten sposób do Mojżesza na pustyni Synaj:",
      "„Dokonaj spisu synów Lewiego według ich rodzin i rodów: wszystkich męskich potomków, od miesiąca wzwyż”.",
      "Spisał ich Mojżesz według nakazu Jahwe.",
      "A oto synowie Lewiego według swych imion: Gerszon, Kehat i Merari.",
      "Imiona zaś synów Gerszona według ich rodów: Libni i Szimei.",
      "Synowie zaś Kehata według swych rodów: Amram, Jishar, Hebron i Uzziel.",
      "A synowie Merariego według swych rodów: Machli i Muszi. To są zaś rody Lewiego według ich rodzin.",
      "Od Gerszona pochodzi ród Libnitów i ród Szimeitów: to są właśnie rody Gerszonitów.",
      "Liczba policzonych wszystkich potomków, od miesiąca wzwyż, wynosiła u nich siedem tysięcy pięciuset.",
      "Rody Gerszonitów rozkładały się obozem na tyłach przybytku, na stronie zachodniej,",
      "a księciem grupy Gerszonitów był Eliasaf, syn Laela.",
      "A troską Gerszonitów w przybytku Spotkania było: przybytek i namiot, jego nakrycie, jak i zasłona, wisząca u wejścia do namiotu Spotkania,",
      "dalej zasłony dziedzińca, oraz zasłona wisząca u wejścia na dziedziniec, otaczający przybytek, oraz liny potrzebne do tej służby.",
      "Od Kehata pochodzi ród Amramitów, ród Jisharitów, ród Hebronitów, ród Uzzielitów. Te są właśnie rody Kehatytów.",
      "Liczba policzonych wszystkich męskich potomków od miesiąca wzwyż wynosiła u nich osiem tysięcy trzystu. Mieli oni powierzoną troskę o święty przybytek.",
      "Rody Kehatytów rozkładały się obozem na boku przybytku, od strony południowej.",
      "A księciem grupy Kehatytów był Elisafan, syn Uzziela.",
      "A troską ich była: arka, stół, świecznik, ołtarze, oraz inne sprzęty przybytku, potrzebne do służby, wreszcie zasłona i jej obsługiwanie.",
      "A księciem książąt lewickich był Eleazar, syn kapłana Aarona. Miał nadzór nad tymi, którzy mieli powierzoną troskę nad świętym przybytkiem.",
      "Od Merariego pochodzi ród Machlitów i ród Muszytów. Te są właśnie rody Merarytów.",
      "Liczba policzonych wszystkich męskich potomków, od miesiąca wzwyż, wynosiła u nich sześć tysięcy dwustu,",
      "a księciem grupy rodów Merariego był Suriel, syn Abichaila. Rozkładali oni swe namioty na boku przybytku, od strony północnej.",
      "A powierzonym zadaniem synów Merariego było: deski przybytku, ich poprzeczki, słupy razem z podstawami i wszelki sprzęt do tego należący, i jego obsługa.",
      "Ponadto słupy dziedzińca razem z ich podstawami, wreszcie paliki i powrozy.",
      "Mojżesz i Aaron z synami rozkładali swe namioty przed przybytkiem, od strony wschodniej. A troską ich było pełnić służbę przy świętym przybytku, w imieniu synów Izraela. Gdyby ktoś obcy odważył się zbliżyć, winien ponieść śmierć.",
      "A lewitów policzonych, których spisał Mojżesz i Aaron na rozkaz Jahwe, męskich potomków, od miesiąca wzwyż, było dwadzieścia dwa tysiące.",
      "I znowu rzekł Jahwe do Mojżesza: „Policz wszystkich pierworodnych męskich potomków z synów Izraela, od jednego miesiąca wzwyż, i sporządź listę ich imion.",
      "A weźmiesz dla Mnie lewitów, bom ja jest Jahwe, zamiast wszystkich pierworodnych spośród synów Izraela, a także i bydło lewitów, zamiast wszystkiego pierworodnego spośród bydła synów Izraela”.",
      "Spisał tedy Mojżesz, stosownie do nakazu Jahwe, wszystkich pierworodnych spośród synów Izraela.",
      "A liczba wszystkich pierworodnych, od miesiąca wzwyż, których policzono, wynosiła dwadzieścia dwa tysiące dwustu siedemdziesięciu trzech.",
      "Potem rzekł Jahwe do Mojżesza w ten sposób:",
      "„Weźmij lewitów, w miejsce wszystkich pierworodnych spośród synów Izraela, i bydło lewitów, w miejsce ich bydła, a lewici będą należeć do Mnie, bo ja jestem Jahwe.",
      "Co się tyczy wykupu za dwustu siedemdziesięciu trzech pierworodnych z synów Izraela, którzy przewyższają liczbę lewitów,",
      "weźmiesz po pięć syklów od głowy, według wagi sykla świętego. Policzysz po dwadzieścia ger.",
      "Wówczas te pieniądze oddasz Aaronowi i jego synom jako wykup za tych, którzy ich przewyższają”.",
      "Mojżesz wziął wykup od tych, którzy przewyższali liczbę wykupionych przez lewitów.",
      "Otrzymał pieniądze od pierworodnych, tysiąc trzysta sześćdziesiąt pięć syklów, według wagi sykla świętego.",
      "Mojżesz oddał pieniądze wykupu Aaronowi i jego synom, według nakazu Jahwe, jak Jahwe nakazał Mojżeszowi."
    ],
    [
      "Potem przemówił Jahwe do Mojżesza i Aarona tymi słowami:",
      "„Spośród synów Lewiego spiszcie Kehatytów, według rodów i rodzin,",
      "od trzydziestu lat wzwyż, aż do pięćdziesięciu, wszystkich zobowiązanych do służby wojskowej, aby wykonywali pracę w namiocie Spotkania.",
      "Zadaniem Kehatytów będzie troska o rzeczy najświętsze w namiocie Spotkania.",
      "Kiedy będzie się zwijać obóz, wejdzie Aaron z synami swoimi i zdejmą zasłonę okrywającą i owiną w nią arkę Świadectwa.",
      "Potem nałożą na nią okrycie ze skór delfinów, a na tym rozciągną tkaninę, całą z purpury fioletowej, a na wierzchu położą drążki.",
      "Również nad stołem chlebów pokładnych rozciągną tkaninę z fioletowej purpury, a potem położą misy i czasze, dzbanki i kubki do składania ofiar płynnych; i chleb nieustanny będzie zawsze na nim.",
      "I rozciągną nad nim tkaninę karmazynową, potem pokryją pokryciem ze skór delfinów, a potem położą drążki.",
      "Potem wezmą tkaninę z fioletowej purpury i okryją nią świeczniki do oświetlania wraz z lampami, szczypcami, naczyniami do knotów.",
      "Następnie owiną go — wraz z całym przynależnym sprzętem — okryciem ze skóry delfinów i umieszczą na noszach.",
      "Potem rozciągną nad ołtarzem złotym tkaninę z fioletowej purpury i osłonią go okryciem ze skóry delfinów, a wreszcie położą drążki.",
      "Następnie wezmą wszystkie sprzęty, przydatne do służby w sanktuarium, owiną je tkaniną z fioletowej purpury, okryją przykryciem ze skór delfinów i umieszczą na noszach.",
      "Oczyszczą następnie ołtarz z tłuszczu i okryją karmazynem.",
      "Położą na nim wszystkie naczynia, używane do służby przy ołtarzu: popielnicę, widełki, łopatki, kropielnice; wszystkie te sprzęty ołtarza przykryją okryciem ze skór delfina, następnie położą drążki.",
      "Przy zwijaniu obozu najpierw Aaron i jego synowie owiną najświętsze przedmioty i wszystkie przynależne od nich sprzęty, a wtedy przystąpią synowie Kehata, aby je ponieść. Nie mogą się przedmiotów świętych dotykać, aby nie umarli. Takie to zadanie jest synów Kehata w przybytku Spotkania.",
      "? Eleazar, syn Aarona kapłana, ma się troszczyć o olej do świecznika, o kadzidło wyborowe, o nieustanną ofiarę z pokarmów, o oliwę do namaszczania. Ma się troszczyć o cały przybytek i o wszystko, co w nim jest, o wszystkie święte przedmioty i naczynia, które się w nim znajdują”.",
      "I mówił dalej Jahwe do Mojżesza i Aarona:",
      "„Nie dopuśćcie, aby zostało wytracone pokolenie rodu Kehatytów spośród lewitów.",
      "Ale troszczcie się o to, aby żyli i nie poumierali, gdy zbliżą się do miejsca najświętszego. Aaron i jego synowie przyjdą i wskażą każdemu, co może czynić i co dźwigać.",
      "Sami jednak [Kehatyci] nie mogą przyjść, aby popatrzeć choć przez chwilę na rzeczy święte, żeby nie pomarli”",
      "I powiedział znów Jahwe do Mojżesza:",
      "„Policz synów Gerszona, także według rodzin i rodów,",
      "od lat trzydziestu i wyżej, do lat pięćdziesięciu, zdolnych do służby wojskowej, aby wykonywali służbę w namiocie Spotkania.",
      "A oto zadanie rodu Gerszonitów, dotyczące ich prac i przenoszenia.",
      "Winni nosić nakrycie przybytku i sam namiot Spotkania, razem z nakryciem; okrycia ze skóry delfinów, które się kładzie na wierzchu, i zasłonę, która się znajduje przy wejściu do namiotu Spotkania.",
      "Także zasłonę dziedzińca i zasłonę przy bramie wejściowej na dziedziniec, który otacza dookoła przybytek i ołtarz, wreszcie powrozy do tego należące i wszystkie sprzęty, potrzebne do tej służby, oraz wszystko, co przy tym jest do wykonania, będą oni wykonywać.",
      "Na rozkaz zaś Aarona i jego synów będzie się odbywać cała służba Gerszonitów, dotycząca zarówno tego, co mają nosić, jak i czynić. Powierzycie ich pieczy to, co mają nosić.",
      "Takie jest zadanie rodu synów Gerszona w namiocie Spotkania. Służba ich będzie pod nadzorem Itamara, syna Aarona.",
      "Policz także synów Merariego według ich rodów i rodzin,",
      "od lat trzydziestu i wyżej, aż do pięćdziesięciu lat, wszystkich zdolnych do służby wojskowej, aby wykonywali służbę w namiocie Spotkania.",
      "A to jest ich zadanie [dotyczące] przenoszenia i wszelkiej służby w namiocie Spotkania. [Mają przenosić] deski na przybytek, poprzeczki, słupy, podstawy, paliki, powrozy oraz wszystek sprzęt do tego należący.",
      "Zróbcie imienny spis wszelkiego sprzętu, co mają przenosić.",
      "Takie jest zadanie rodu synów Merariego. We wszystkich pracach w namiocie Spotkania będą podlegać Itamarowi, synowi kapłana Aarona”.",
      "I policzył Mojżesz, Aaron i książęta zgromadzenia, synów Kehata według rodów i według rodzin,",
      "od trzydziestu lat i wzwyż, aż do pięćdziesięciu, wszystkich zdolnych do służby wojskowej i do służby w namiocie Spotkania.",
      "A policzonych według rodów było dwa tysiące siedmiuset pięćdziesięciu.",
      "Są to spisani z rodu Kehata wszyscy, którzy mieli pełnić służbę w namiocie Spotkania, a których spisał Mojżesz i Aaron na rozkaz Jahwe, przez pośrednictwo Mojżesza.",
      "Dokonano spisu synów Gerszona według rodów i rodzin,",
      "od trzydziestu lat i wzwyż, aż do pięćdziesięciu lat, wszystkich zdolnych do służby wojskowej i do służby w namiocie Spotkania.",
      "A było policzonych według rodów i rodzin dwa tysiące sześciuset trzydziestu.",
      "To były policzone rody synów Gerszona, wszyscy pełniący służbę w namiocie Spotkania, a których spisał Mojżesz i Aaron według rozkazu praw Mojżesza.",
      "Spisano też Merarytów według ich rodów i rodzin,",
      "wszystkich w wieku od lat trzydziestu do pięćdziesięciu, zdolnych do pełnienia służby wojskowej i do wykonywania prac w namiocie Spotkania.",
      "Liczba spisanych według rodów wynosiła trzy tysiące dwustu.",
      "To była liczba spisanych z rodu Merariego, a spisu tego dokonali Mojżesz i Aaron na rozkaz Jahwe dany Mojżeszowi.",
      "Ogólna liczba lewitów, których spisali Mojżesz i Aaron oraz książęta izraelscy według rodów i rodzin,",
      "wszystkich zdolnych do służby wojskowej i do prac w namiocie Spotkania, oraz do dźwigania ciężarów,",
      "wynosiła trzy tysiące pięćset osiemdziesięciu.",
      "Na rozkaz Jahwe Mojżesz wyznaczył każdemu, coma czynić, i co dźwigać. Spisano zgodnie z rozkazem Jahwe, jaki Jahwe dał Mojżeszowi."
    ],
    [
      "I przemówił Jahwe do Mojżesza w ten sposób:",
      "„Rozkaż synom Izraela, aby wydalili z obozu każdego, kto zachoruje na trąd czy cierpi na cieknięcie, czy wreszcie, kto stał się nieczysty przez [dotknięcie się] zwłok.",
      "Tak mężczyznę, jak i kobietę winniście wydalić poza obóz, usunąć ich, aby nie zanieczyścili obozu, gdzie ja mieszkam pośród was”.",
      "A synowie Izraela uczynili tak, usunęli ich poza obóz, zastosowali się synowie Izraela do rozkazu, jaki dał Jahwe Mojżeszowi.",
      "I przemówił znów Jahwe do Mojżesza w ten sposób:",
      "„Powiedz synom Izraela: jeśli mężczyzna lub kobieta dopuszczą się jakiegoś grzechu, jaki ludzie zwykli popełniać, i dokonają wykroczenia przeciw Jahwe, i jeśli przez to [ściągną] na siebie winę,",
      "to wyznają swe grzechy popełnione i oddadzą rzecz, ściągającą winę, według jej pełnej wartości, dodając piątą część temu, wobec kogo dopuścili się przewinienia.",
      "A jeśli taka osoba nie ma kogoś bliskiego z krewnych, któremu mogłaby oddać rzecz ściągającą winę, wówczas przypadnie ta rzecz Jahwe dla kapłana, z wyjątkiem barana ofiarowanego na ofiarę przebłagalną, aby dokonać nim obrzędu przebłagania.",
      "Wszystkie zaś święte dary, które przynoszą kapłanowi synowie Izraela, należeć będą do niego.",
      "Czyjekolwiek wszystkie święte dary też należeć będą do niego. Cokolwiek ktoś da kapłanowi, stanie się jego własnością”.",
      "I powiedział Jahwe do Mojżesza w ten sposób:",
      "„Powiedz synom Izraela tak: Jeśliby jakiegoś męża żona wiarołomnie postąpiła i dopuściła się przestępstwa przeciw niemu przez to,",
      "że ktoś z nią współżył cieleśnie, a było to zakryte przed oczyma jej męża i było tajemne, że była splamiona, a nie było żadnego świadka przeciw niej i nie była pochwycona,",
      "lub gdyby duch zazdrości napadł na niego i stałby się zazdrosny o swoją żonę, wtedy gdy ona się rzeczywiście splamiła, albo też gdyby duch zazdrości napadł na niego i stałby się zazdrosny o swoją żonę, wtedy gdy ona się nie splamiła,",
      "wówczas może on przywieść żonę swą do kapłana i przynieść w darze ofiarnym za nią dziesiątą część efy mąki jęczmiennej, nie wylewając jednak na to oliwy i nie wysypując na to kadzidła, ponieważ jest to ofiara zazdrości, ofiara przypomnienia przywodząca winę na pamięć.",
      "A kapłan każe jej się zbliżyć i stawi ją przed oblicze Jahwe.",
      "Następnie weźmie kapłan wody świętej do naczynia glinianego, a wziąwszy też kapłan pyłu, który jest na podłodze przybytku, wrzuci go do wody.",
      "I stawi kapłan tę kobietę przed oblicze Jahwe, rozwiąże jej włosy i włoży w jej ręce ofiarę przypomnienia czy ofiarę zazdrości, a w ręku swoim będzie trzymał wodę gorzką, która przynosi przekleństwo.",
      "Wtedy kapłan każe jej przysięgać, mówiąc do tej kobiety: „Jeżeli żaden inny mężczyzna nie współżył z tobą i jeżeli nie postąpiłaś wiarołomnie i nie stałaś się splamioną, gdy jesteś zaślubioną swemu mężowi, wówczas woda gorzka i powodująca przeklęte skutki nie przyniesie ci szkody.",
      "Ale przeciwnie, jeśli postąpiłaś wiarołomnie, gdy jesteś zaślubiona swemu mężowi, i jeśli stałaś się splamioną, a jakiś mężczyzna współżył z tobą oprócz twego męża —",
      "wówczas kapłan każe złożyć kobiecie przysięgę przekleństwa i powie kapłan do tej kobiety: Niechaj Jahwe ześle na ciebie to przekleństwo i tę przysięgę pośród ludu twego przez to, że sprawi Jahwe, iż biodra twoje zapadną się, a twoje łono spuchnie.",
      "A woda ta, która przekleństwo powoduje niech wniknie do twych wnętrzności i sprawi, że zapadną się biodra twe, a łono twoje spuchnie”. A kobieta ta winna wówczas powiedzieć: „Amen, Amen”.",
      "Potem wypisze kapłan te przekleństwa na zwoju, a następnie zmyje je gorzką wodą.",
      "I poda do picia kobiecie gorzką wodę, która przynosi przekleństwo, aby ta woda, powodująca przekleństwo, wszedłszy w nią, spowodowała gorzkie skutki.",
      "A kapłan weźmie z rąk kobiety ofiarę zazdrości, dokona obrzędu kołysania przed Jahwe i złoży ją na ołtarzu.",
      "Potem weźmie kapłan garść [mąki] z ofiary jako przypomnienie i spali ją na ołtarzu, a potem poda kocie do picia wodę.",
      "I da jej do wypicia. I stanie się, jeśli się splamiła i dopuściła się przestępstwa przeciw mężowi swemu, że woda, która przynosi przekleństwo, wniknie w nią i spowoduje bolesne skutki, a jej łono spuchnie a biodra zapadną się, i będzie kobietą przeklętą pośród swego ludu.",
      "Ale przeciwnie, jeśli kobieta nie splamiła się i jest czystą, wówczas [woda] nie przyniesie jej szkody i będzie miała dzieci”.",
      "Takie jest prawo zazdrości, i jeśliby kobieta zaślubiona swemu mężowi wiarołomnie postąpiła i stała się przez to splamioną,",
      "lub jeśliby duch zazdrości napadł na męża i stałby się zazdrosny o swoją żonę, wówczas stawi taką żonę przed oblicze Jahwe, a kapłan postąpi z nią według tego prawa.",
      "Mąż będzie wolny od winy, a żona poniesie zasłużoną karę."
    ],
    [
      "I powiedział znów Jahwe do Mojżesza w ten sposób:",
      "„Powiedz tak do synów Izraela: jeśli jakiś mężczyzna lub kobieta chcą złożyć ślub nazyreatu, aby w ten sposób poświęcić się Jahwe,",
      "to takie osoby muszą się powstrzymać od wina i oszałamiającego napoju, octu z wina i octu z upajającego napoju nie mogą używać, oraz żadnego soku z winogron nie będą pić, a także świeżych i suszonych winogron nie będą jeść.",
      "Przez cały czas trwania swego nazyreatu nie może jeść niczego, co zrobione jest z winogron, od ziarna do łupiny.",
      "Oprócz tego, przez cały czas trwania ślubu nazyreatu, dopóki nie skończą się te dni ślubu, złożonego Jahwe, brzytwa nie dotknie się jego głowy, gdyż jest święty, toteż pozwoli rosnąć swobodnie włosom swym na głowie.",
      "Ponadto, przez cały czas trwania swego nazyreatu dla Jahwe, nie może zbliżyć się do żadnego trupa.",
      "Nawet przy swoim zmarłym ojcu i przy swojej matce, przy swoim bracie i przy swojej siostrze nie może stawać się nieczystym, ponieważ nosi na swej głowie [znak] poświęcenia się dla swego Boga.",
      "Przez cały czas trwania swego nazyreatu jest on świętym dla Jahwe.",
      "A gdy ktoś nagle przy nim umrze, wówczas zanieczyści on swą poświęconą głowę. Powinien przeto ogolić w dniu oczyszczenia, czyli dnia siódmego, swą głowę,",
      "a ósmego dnia przyniesie dwie synogarlice albo dwa młode gołąbki do kapłana ku wejściu do namiotu Spotkania.",
      "I złoży kapłan jednego na ofiarę za grzech, a drugiego na ofiarę całopalenia, i będzie oczyszczony z tego, czym się splamił przy zwłokach zmarłego. W ten to dzień poświęcona będzie jego głowa.",
      "Poświęci się znowu dla Jahwe na czas nazyreatu i przywiedzie jednorocznego baranka na ofiarę za winę. Poprzedni czas nie będzie się mu liczył, gdyż jego poświęcenie zostało splamione.",
      "Takie to prawo nazyreatu: W dniu zakończenia się jego nazyreatu winien on przyjść ku wejściu do namiotu Spotkania,",
      "i przywieść jako dar ofiarny jednoroczne jagnię bez wady na ofiarę całopalenia oraz jednoroczną owcę bez wady, na ofiarę za grzech, i jednego barana bez wady na ofiarę biesiadną.",
      "Ponadto winien [przynieść] kosz z niekwaszonymi chlebami z mąki pszennej, rozczynionymi na oliwie, z plackami pomazanymi oliwą, łącznie z przynależną ofiarą mączną i ofiarą płynną.",
      "A kapłan zaniesie to przed oblicze Jahwe i złoży ofiarę za grzech i ofiarę całopalenia.",
      "A z barana złoży ofiarę biesiadną dla Jahwe z koszem niekwaszonych chlebów i złoży kapłan ofiarę mączną i ofiarę z płynów.",
      "Wtedy przy wejściu do namiotu Spotkania ostrzyże nazyrejczyk swe poświęcone włosy i rzuci je w ogień, w którym płonie ofiara biesiadna.",
      "Potem kapłan weźmie ugotowaną łopatkę kozła i jedno ciasto niekwaszone z kosza i jeden niekwaszony placek z kosza, złoży je na rękach nazyrejczyka, gdy on już ostrzygł swoje poświęcenie.",
      "I dokona nimi kapłan obrzędu kołysania przed obliczem Jahwe. Jest to święty dar należny dla kapłana oprócz mostka kołysania i uda podnoszenia. Potem nazyrejczyk może pić wino.",
      "Takie jest prawo nazyrejczyka, który swój dar ofiarny ślubuje Jahwe przy swym poświęceniu, wyjąwszy to, co winien złożyć na mocy ślubu, który uczynił. Tak winien uczynić na mocy nazyreatu”.",
      "I przemówił znów Jahwe do Mojżesza w ten sposób:",
      "„Powiedz Aaronowi i jego synom: tak będziecie błogosławić synom Izraela i tak im powiecie:",
      "Niech cię Jahwe błogosławi i strzeże.",
      "Niech nad tobą Jahwe rozjaśni swe oblicze i niech ci będzie łaskawy.",
      "Niech na ciebie Jahwe podniesie swe oblicze i niech ci udzieli pokoju.",
      "Tak będą wypowiadać imię Moje nad synami Izraela, a będę im błogosławił”."
    ],
    [
      "Gdy ukończył Mojżesz budowę przybytku, namaścił go i poświęcił go z wszystkimi jego sprzętami; także i ołtarz wraz z wszystkim jego sprzętem namaścił i poświęcił,",
      "wówczas książęta Izraela, którzy byli głowami poszczególnych rodów, książętami pokoleń i przewodniczącymi w spisie, przynieśli swoje dary.",
      "Przyprowadzili przed oblicze Jahwe w darze sześć wozów ciężarowych, dwanaście wołów, po jednym wozie dwaj książęta i po jednym wole każdy [z książąt]. Przywiedli to przed przybytek.",
      "I powiedział wtedy w ten sposób Jahwe do Mojżesza:",
      "„Weź to od nich, aby służyło do użytku w namiocie Spotkania, i rozdaj to lewitom według wyznaczonej im pracy”.",
      "Wziął tedy Mojżesz wozy i woły i rozdzielił je lewitom.",
      "Stosownie do wyznaczonej pracy przydzielił synom Gerszona dwa wozy i cztery woły,",
      "a stosownie do pracy, jaką spełniali pod przewodnictwem Itamara, syna Aarona, kapłana.",
      "A synom Kehata nic nie przydzielił, gdyż służba ich dotyczyła przedmiotów miejsca świętego, które mieli nosić na ramionach.",
      "Z okazji poświęcenia ołtarza przynieśli książęta swoje dary w dzień jego namaszczenia i złożyli je przed ołtarzem.",
      "A Jahwe rzekł do Mojżesza: „Niechaj w każdym dniu jeden z książąt przyniesie swe dary z okazji poświęcenia ołtarza”.",
      "W pierwszym dniu przyniósł swe dary Nachszon, syn Amminadaba, z pokolenia Judy.",
      "Jego dary obejmowały: srebrną misę, wagi stu trzydziestu syklów, srebrny kociołek, wagi siedemdziesięciu syklów, a syklów przybytku, oba [naczynia] napełnione pszenną mąką, zaczynioną oliwą, na ofiarę mączną;",
      "złotą czaszę, napełnioną kadzidłem;",
      "młodego cielca, barana i roczne jagnię na ofiarę całopalenia;",
      "kozła na ofiarę za grzech;",
      "wreszcie dwa woły, pięć baranów, pięć kozłów, pięć rocznych owiec na ofiarę biesiadną. Takie były dary Nachszona, syna Amminadaba.",
      "W drugim dniu przyniósł swe dary Netaneel, syn Suara, książę synów Issachara.",
      "Jego dary obejmowały: srebrną misę, wagi stu trzydziestu syklów, srebrny kociołek, wagi siedemdziesięciu syklów, a syklów przybytku, oba [naczynia] napełnione pszenną mąką, zaczynioną oliwą, na ofiarę mączną,",
      "złotą czaszę, napełnioną kadzidłem;",
      "młodego cielca, barana i roczne jagnię na ofiarę całopalenia;",
      "kozła na ofiarę za grzech;",
      "wreszcie dwa woły, pięć baranów, pięć kozłów i pięć rocznych owiec na ofiarę biesiadną. Takie były dary Netaneela, syna Suara.",
      "W trzecim dniu przyniósł swe dary Eliab, syn Helona, książę synów Zabulona.",
      "Jego dary obejmowały: srebrną misę, wagi stu trzydziestu syklów, srebrny kociołek, wagi siedemdziesięciu syklów, a syklów przybytku, oba [naczynia] napełnione mąką pszenną, zaczynioną oliwą, na ofiarę mączną;",
      "złotą czaszę, napełnioną kadzidłem;",
      "młodego cielca, barana i roczne jagnię na ofiarę całopalenia;",
      "kozła na ofiarę za grzech;",
      "wreszcie dwa woły, pięć baranów, pięć kozłów, pięć rocznych owiec na ofiarę biesiadną. Takie były dary Eliaba, syna Helona.",
      "W czwartym dniu przyniósł swe dary Elisur, syn Szedeura, książę synów Rubena.",
      "Jego dary obejmowały: srebrną misę, wagi stu trzydziestu syklów, srebrny kociołek, wagi siedemdziesięciu syklów, a syklów przybytku, oba [naczynia] napełnione pszenną mąką, zaczynioną oliwą, na ofiarę mączną;",
      "złotą czaszę, napełnioną kadzidłem;",
      "młodego cielca, barana i roczne jagnię na ofiarę całopalenia;",
      "kozła na ofiarę za grzech;",
      "wreszcie dwa woły, pięć baranów, pięć kozłów, pięć rocznych owiec na ofiarę biesiadną. Takie były dary Elisura, syna Szedeura.",
      "W piątym dniu przyniósł swe dary Szelumiel, syn Suriszaddaja, książę synów Symeona.",
      "Jego dary obejmowały: srebrną misę, wagi stu trzydziestu syklów, srebrny kociołek, wagi siedemdziesięciu syklów, a syklów przybytku, oba [naczynia] napełnione mąką pszenną, zaczynioną oliwą, na ofiarę mączną;",
      "złotą czaszę, napełnioną kadzidłem;",
      "młodego cielca, barana i roczne jagnię na ofiarę całopalenia;",
      "kozła na ofiarę za grzech;",
      "wreszcie dwa woły, pięć baranów, pięć kozłów, pięć rocznych owiec na ofiarę biesiadną. Takie były dary Szelumiela, syna Suriszaddaja.",
      "W szóstym dniu przyniósł swe dary Eliasaf, syn Deuela, książę synów Gada.",
      "Jego dary obejmowały: srebrną misę, wagi stu trzydziestu syklów, srebrny kociołek, wagi siedemdziesięciu syklów, a syklów przybytku, oba [naczynia] napełnione mąką pszenną, zaczynioną oliwą, na ofiarę mączną;",
      "złotą czaszę, napełnioną kadzidłem;",
      "młodego cielca, barana i roczne jagnię na ofiarę całopalenia;",
      "kozła na ofiarę za grzech;",
      "wreszcie dwa woły, pięć baranów, pięć kozłów, pięć rocznych owiec na ofiarę biesiadną. Takie były dary Eliasafa, syna Deuela.",
      "W siódmym dniu przyniósł dary Eliszama, syn Ammihuda, książę synów Efraima.",
      "Jego dary obejmowały: srebrną misę, wagi stu trzydziestu syklów, srebrny kociołek, wagi siedemdziesięciu syklów, a syklów przybytku, oba [naczynia] napełnione pszenną mąką, zaczynioną oliwą, na ofiarę mączną;",
      "złotą czaszę, napełnioną kadzidłem;",
      "młodego cielca, barana i roczne jagnię na ofiarę całopalenia;",
      "kozła na ofiarę za grzech;",
      "wreszcie dwa woły, pięć baranów, pięć kozłów, pięć rocznych owiec na ofiarę biesiadną. Takie były dary Eliszamy, syna Ammihuda.",
      "W ósmym dniu przyniósł dary Gamliel, syn Pedahsura, książę synów Manassesa.",
      "Jego dary obejmowały: srebrną misę, wagi stu trzydziestu syklów, srebrny kociołek, wagi siedemdziesięciu syklów, a syklów przybytku, oba [naczynia] napełnione pszenną mąką, zaczynioną oliwą, na ofiarę mączną;",
      "złotą czaszę, napełnioną kadzidłem;",
      "młodego cielca, barana i roczne jagnię na ofiarę całopalenia;",
      "kozła na ofiarę za grzech;",
      "wreszcie dwa woły, pięć baranów, pięć kozłów, pięć rocznych owiec na ofiarę biesiadną. Takie były dary Gamliela, syna Pedahsura.",
      "W dziewiątym dniu przyniósł dary Abidan, syn Gideoniego, książę synów Beniamina.",
      "Jego dary obejmowały: srebrną misę, wagi stu trzydziestu syklów, srebrny kociołek, wagi siedemdziesięciu syklów, a syklów przybytku, oba [naczynia] napełnione pszenną mąką, zaczynioną oliwą, na ofiarę bezkrwawą;",
      "złotą czaszę, napełnioną kadzidłem;",
      "młodego cielca, barana i roczne jagnię na ofiarę całopalenia;",
      "kozła na ofiarę za grzech;",
      "wreszcie dwa woły, pięć baranów, pięć kozłów, pięć rocznych owiec na ofiarę biesiadną. Takie były dary Abidana, syna Gideoniego.",
      "W dziesiątym dniu przyniósł dary Achijezer, syn Ammiszaddaja, książę synów Dana.",
      "Jego dary obejmowały: srebrną misę, wagi stu trzydziestu syklów, srebrny kociołek, wagi siedemdziesięciu syklów, a syklów przybytku, oba [naczynia] napełnione pszenną mąką, zaczynioną oliwą, na ofiarę mączną;",
      "złotą czaszę, napełnioną kadzidłem;",
      "młodego cielca, barana i roczne jagnię na ofiarę całopalenia;",
      "kozła na ofiarę za grzech;",
      "wreszcie dwa woły, pięć baranów, pięć kozłów, pięć rocznych owiec na ofiarę biesiadną. Takie były dary Achijezera, syna Ammiszaddaja.",
      "W jedenastym dniu przyniósł dary Pagiel, syn Okrana, książę synów Asera.",
      "Jego dary obejmowały: srebrną misę, wagi stu trzydziestu syklów, srebrny kociołek, wagi siedemdziesięciu syklów, a syklów przybytku, oba [naczynia] napełnione pszenną mąką, zaczynioną oliwą, na ofiarę mączną;",
      "złotą czaszę, napełnioną kadzidłem;",
      "młodego cielca, barana i roczne jagnię na ofiarę całopalenia;",
      "kozła na ofiarę za grzech;",
      "wreszcie dwa woły, pięć baranów, pięć kozłów, pięć rocznych owiec na ofiarę biesiadną. Takie były dary Pagiela, syna Okrana.",
      "W dniu dwunastym przyniósł dary Achira, syn Enana, książę synów Neftalego.",
      "Jego dary obejmowały: srebrną misę, wagi stu trzydziestu syklów, srebrny kociołek, wagi siedemdziesięciu syklów, a syklów przybytku, oba [naczynia] napełnione pszenną mąką, zaczynioną oliwą, na ofiarę mączną;",
      "złotą czaszę, napełnioną kadzidłem;",
      "młodego cielca, barana i roczne jagnię na ofiarę całopalenia;",
      "kozła na ofiarę za grzech;",
      "wreszcie dwa woły, pięć baranów, pięć kozłów, pięć rocznych owiec na ofiarę biesiadną. Takie były dary Achiry, syna Enana.",
      "Takie były dary [z okazji] poświęcenia ołtarza, w dniu jego namaszczenia, od książąt Izraela: dwanaście srebrnych mis, dwanaście srebrnych kociołków, dwanaście złotych czasz.",
      "Każda misa srebrna ważyła sto trzydzieści syklów, a każdy kociołek ważył siedemdziesiąt syklów. Wszystkie naczynia srebrne ważyły dwa tysiące czterysta syklów, według wagi przybytku.",
      "Czasz złotych, napełnionych kadzidłem, było dwanaście, każda czasza ważyła dziesięć syklów, a syklów przybytku. Wszystkie naczynia złote ważyły sto dwadzieścia [syklów].",
      "Wszystkiego bydła [przeznaczonego] na ofiarę całopalenia było: dwanaście cielców, dwanaście baranów, dwanaście rocznych owiec, z mącznymi ofiarami, oraz dwanaście kozłów na ofiarę za grzech.",
      "Wszystkiego zaś bydła [przeznaczonego] na ofiarę biesiadną było: dwadzieścia cztery cielce, sześćdziesiąt baranów, sześćdziesiąt kozłów, sześćdziesiąt rocznych owiec. Takie były dary ofiarne na poświęcenie ołtarza, na jego namaszczenie olejem.",
      "A gdy Mojżesz przyszedł do namiotu Spotkania, aby rozmawiał z Nim, usłyszał głos, mówiący do niego znad przebłagalni, która była nad arką Świadectwa, spomiędzy dwóch cherubów mówił On do niego."
    ],
    [
      "I znów powiedział w ten sposób Jahwe do Mojżesza:",
      "„Tak mów do Aarona, to mu oznajmij: gdy ustawisz lampy na przedniej stronie świecznika, siedem lamp będzie rozświecać światło”.",
      "I Aaron uczynił tak: na przedniej stronie świecznika ustawił lampy, tak jak nakazał Jahwe Mojżeszowi.",
      "A takie było wykonanie świecznika: był kuty ze złota, od swej podstawy aż do swych kwiatów. Był zaś wykuty według sposobu, który ukazał Jahwe Mojżeszowi, i tak był sporządzony.",
      "I znów powiedział Jahwe w ten sposób do Mojżesza:",
      "„Wybierz lewitów spośród synów Izraela i oczyść ich.",
      "A dokonasz tego oczyszczenia w ten sposób: Pokrop ich wodą oczyszczającą z grzechów, a sami ogolą całe swe ciało, wypiorą odzienie, i w ten sposób się oczyszczą.",
      "Potem wezmą cielca, a jako mączną ofiarę mąkę pszenną, zaczynioną na oliwie, drugiego zaś cielca weźmiesz na ofiarę za grzech.",
      "I każesz przybliżyć się lewitom przed namiot Spotkania i każesz się zebrać całej społeczności synów Izraela.",
      "Gdy przybliżysz lewitów przed Jahwe, wówczas włożą synowie Izraela ręce swe na lewitów.",
      "Potem Aaron dokona wobec lewitów obrzędu kołysania przed obliczem Jahwe w imieniu Izraelitów i będą [przeznaczeni] na służbę dla Jahwe.",
      "Lewici włożą ręce swe na głowy cielców, jednego złożą na ofiarę za grzech, a drugiego na ofiarę całopalenia dla Jahwe, by uzyskać przebaczenie dla lewitów.",
      "Potem postawisz lewitów przed obliczem Aarona i przed obliczem jego synów i dokonasz obrzędu kołysania wobec nich,",
      "oddzielając lewitów spośród Izraelitów, i będą Moimi.",
      "A potem przyjdą lewici, aby pełnić służbę w namiocie Spotkania, a ty oczyścisz ich i dokonasz im obrzędu kołysania,",
      "bo całkowicie są Moimi. Wziąłem ich spośród synów Izraela, w miejsce wszystkich pierworodnych, którzy otwierają łono matki.",
      "Albowiem do Mnie należy wszystko, co pierworodne w Izraelu, zarówno spośród ludzi, jak też i bydła, Oddzieliłem to dla siebie w tym czasie, kiedy pobiłem wszystkich pierworodnych w kraju egipskim.",
      "Potem wybrałem lewitów, w miejsce wszystkich pierworodnych z synów Izraela,",
      "oddając lewitów Aaronowi i jego synom, jako przydanym spośród synów Izraela, ażeby pełnili służbę w namiocie Spotkania za synów Izraela. I będą dokonywali przebłagania za synów Izraela, ażeby nie spotkała żadna plaga synów Izraela, gdyby sami synowie Izraela zbliżyli się do świętego miejsca”.",
      "Mojżesz i Aaron, oraz cała społeczność synów Izraela postąpiła tak z lewitami, jak Jahwe rozkazał Mojżeszowi postąpić z nimi. Tak też postąpili z nimi synowie Izraela.",
      "Lewici oczyścili się z grzechów i wyprali swoje szaty, a Aaron dokonał z nimi obrzędu kołysania przed obliczem Jahwe. Potem dokonał nad nimi obrzędu przebłagania, aby ich oczyścić.",
      "Teraz poszli lewici, aby pełnić służbę w przybytku Spotkania przed Aaronem i jego synami. Jak tedy rozkazał Jahwe postąpić z lewitami, tak postąpiono z nimi.",
      "A Jahwe powiedział znów tak do Mojżesza:",
      "„A i to dotyczy lewitów: Od dwudziestego piątego roku wzwyż, winni oni wstąpić do służby przy namiocie Spotkania,",
      "od pięćdziesiątego zaś roku muszą zaprzestać służby i nie mogą więcej służyć.",
      "Mogą jednak pomagać braciom swoim w namiocie Spotkania przy wykonywaniu ich służby, ale sami nie mogą wykonywać tej służby. Tak winieneś postąpić z lewitami w tym, co się odnosi do [czasu] ich służby”."
    ],
    [
      "A Jahwe rzekł w ten sposób do Mojżesza, na pustyni Synaj, pierwszym miesiącu drugiego roku od wyjścia z ziemi egipskiej:",
      "„W oznaczonym czasie winni synowie Izraela obchodzić Paschę.",
      "Winniście ją zaś obchodzić czternastego dnia tego miesiąca, między dwoma wieczorami, jako w wyznaczonym czasie. Macie ją święcić, wykonując wszystko według odnoszących się do tego praw i rozporządzeń”.",
      "Mojżesz nakazał synom Izraela obchodzić Paschę.",
      "I urządzili oni Paschę na pustyni Synaj, czternastego dnia pierwszego miesiąca, pomiędzy dwoma wieczorami. Synowie Izraela wykonali wszystko, co zlecił Jahwe Mojżeszowi.",
      "A byli mężowie, którzy stali się nieczystymi przez dotknięcie się zwłok ludzkich, nie mogąc przeto w tym dniu obchodzić Paschy. Przystąpili oni do Mojżesza i Aarona tego dnia",
      "i tak powiedzieli do nich owi mężowie: „Staliśmy się nieczystymi [przez dotknięcie się] zwłok ludzkich. Czemu mamy być wykluczeni od złożenia daru ofiarnego dla Jahwe w wyznaczonym czasie razem z innymi synami Izraela?”",
      "Powiedział do nich Mojżesz: „Stójcie tu, a ja posłucham, co Jahwe powie w waszej sprawie”.",
      "A Jahwe tak rzekł do Mojżesza:",
      "„Powiedz w ten sposób synom Izraela: Jeśliby ktoś z was albo z waszych potomków stał się nieczysty [przez dotknięcie się], albo był w dalekiej podróży, wówczas może obchodzić Paschę dla Jahwe.",
      "A uczynią to oni w czternastym dniu drugiego miesiąca, między dwoma wieczorami, spożywając ją z chlebami przaśnymi i gorzkimi ziołami.",
      "Nie mogą zaś oni nic pozostawiać do rana, ani też żadnej kości łamać, ale winni Paschę obchodzić według wszelkich przepisów.",
      "Jeśliby zaś jakiś człowiek czysty i nie będący w podróży zaniedbał obchodzenia Paschy, taki człowiek musi być wykluczony ze swego ludu, gdyż nie złożył w wyznaczonym czasie daru ofiarnego dla Jahwe. Taki człowiek musi ponieść karę za swój grzech.",
      "A jeśliby jakiś cudzoziemiec, przebywający wśród was, chciał obchodzić Paschę dla Jahwe, winien ją obchodzić zgodnie ze wszystkimi prawami i rozporządzeniami. Jedno bowiem i to samo prawo obowiązuje tak cudzoziemców, jak i tubylców”.",
      "W dniu, w którym ustawiono przybytek, zakrył obłok przybytek wraz z namiotem Świadectwa. Od wieczora aż do rana pozostawał on nad przybytkiem jakoby na kształt ognia.",
      "I tak działo się zawsze: obłok okrywał go w dzień, a w nocy jakby blask ognia.",
      "I jak często obłok podnosił się nad przybytkiem, wyruszali synowie Izraela, a gdzie obłok zatrzymał się, tam rozkładali się obozem.",
      "Na rozkaz Jahwe synowie Izraela wyruszali i na rozkaz Jahwe zatrzymywali się. Jak długo zaś obłok spoczywał nad przybytkiem, pozostawali w miejscu.",
      "A gdy przez wiele dni obłok spoczywał nad przybytkiem, synowie Izraela, stosując się do zaleceń Jahwe, nie wyruszali.",
      "Lecz zdarzało się, że obłok tylko na kilka dni zatrzymywał się nad przybytkiem, wtedy również na rozkaz Jahwe rozbijali obóz i na rozkaz Jahwe zwijali go.",
      "I zdarzało się, że obłok zatrzymywał się tylko od wieczora do rana, a rano obłok się podnosił, wówczas wyruszali. Czy w dzień, czy w nocy obłok podniósł się, wyruszali.",
      "Jeśli zaś obłok zatrzymywał się nad przybytkiem dwa dni, miesiąc czy dłużej, pozostawali synowie Izraela na miejscu i nie zwijali obozu, skoro zaś tylko podniósł się, wyruszali w drogę.",
      "Na rozkaz Jahwe obozowali i na rozkaz Jahwe podróżowali, przestrzegając nakazów Jahwe, jakie im dał przez Mojżesza."
    ],
    [
      "I powiedział Jahwe w ten sposób do Mojżesza:",
      "„Sporządź sobie dwie trąby srebrne, wykonaj je jako kutą robotę, a będą ci służyły do zwoływania zebrania i [do głoszenia nakazu] zwijania obozu.",
      "Gdy się na obu zatrąbi, to się winna zebrać cała społeczność do ciebie, przy wejściu do namiotu Spotkania.",
      "Gdy się zatrąbi na jednej, wtedy zbiorą się do ciebie książęta, przełożeni tysięcy Izraela.",
      "A jeśli zatrąbicie na alarm po raz wtóry, wówczas zwiną obóz ci, którzy się rozłożyli na stronie wschodniej.",
      "A jeśli zatrąbicie na alarm po raz wtóry, wówczas zwiną obóz ci, którzy rozłożyli się na stronie południowej. To trąbienie na alarm będzie ogłoszeniem nakazu zwijania obozu.",
      "Dla zebrania zgromadzenia będziecie trąbić, ale nie będziecie trąbić jak na alarm.",
      "Będą zaś trąbić na trąbach kapłani, synowie Aarona; będzie to dla was i dla waszych potomków prawem wiekuistym.",
      "Gdy zaś wyruszysz na wojnę w waszym kraju z nieprzyjacielem, który was uciska, wówczas macie trąbić na alarm na trąbach. Wtedy wspomni na was Jahwe, Bóg wasz, i wtedy będziecie wybawieni od nieprzyjaciół waszych.",
      "Również w dniach waszej radości, w dniach świątecznych, w dniach nowych miesięcy będziecie trąbić na trąbach i przy waszych ofiarach całopalenia, i przy waszych ofiarach biesiadnych. One będą stanowiły przypomnienie o was przed obliczem Jahwe, Boga waszego. Ja jestem Jahwe, Bóg wasz”.",
      "Drugiego roku, drugiego miesiąca, dwudziestego [dnia] tego miesiąca podniósł się obłok znad przybytku Świadectwa.",
      "Wyruszyli wówczas synowie Izraela z pustyni Synaj [i szli] od postoju do postoju, a obłok zatrzymał się na pustyni Paran.",
      "Wyruszyli pierwszym razem na rozkaz Jahwe, dany im przez Mojżesza.",
      "Najpierw wyruszyła chorągiew obozu synów Judy, według swoich zastępów, nad jego zastępami stał Nachszon, syn Amminadaba.",
      "Nad zastępami pokolenia synów Issachara stał Netaneel, syn Suara.",
      "Nad zastępami pokolenia synów Zabulona stał Eliab, syn Helona.",
      "A gdy złożono przybytek, wówczas wyruszyli synowie Gerszona i synowie Merariego, niosąc przybytek.",
      "Potem ruszyła chorągiew obozu Rubena, według swoich zastępów, a nad jego zastępami stał Elisur, syn Szedeura.",
      "Nad zastępami synów Symeona stał Szelumiel, syn Suriszaddaja.",
      "Nad zastępami pokolenia synów Gada stał Eliasaf, syn Deuela.",
      "Teraz wyruszyli Kehatyci, noszący sprzęty święte. Ustawiono przybytek przed ich przyjściem.",
      "Następnie ruszyła chorągiew synów Efraima, według ich zastępów, a nad jego zastępami stał Eliaszama, syn Ammihuda.",
      "Nad zastępami pokolenia synów Menassesa stał Gamliel, syn Pedahsura.",
      "Nad zastępami pokolenia synów Beniamina stał Abidan, syn Gideoniego.",
      "Wreszcie ruszyła chorągiew obozu synów Dana, według zastępów, zamykająca wszystkie obozy, a nad jego zastępami stał Achijezer, syn Ammiszaddaja.",
      "Nad zastępami Asera stał Pagiel, syn Okrana.",
      "W końcu nad zastępami Neftalego stał Achira, syn Enana.",
      "Taka była kolejność wyruszania synów Izraela, według ich zastępów. W ten sposób wyruszali.",
      "Rzekł Mojżesz do Hobaba, syna Raguela Madianity, swego teścia: „Mamy zamiar udać się do kraju, który Jahwe przyrzekł nam dać. Wybierz się z nami, a damy tobie nagrodę, albowiem Jahwe przyrzekł Izraelowi”.",
      "Ten zaś odpowiedział: „Nie mogą iść, lecz raczej pójdę do mego kraju i do moich krewnych”.",
      "A on odpowiedział: „Nie opuszczajże nas, bo znasz miejsca na pustyni, gdzie można obozować, i dlatego byłbyś dla nas oczyma.",
      "Gdy zaś wyruszysz z nami, to dobra, których nam Jahwe udzieli, podzielimy z tobą”.",
      "Tak tedy wyruszyli od góry Jahwe [i podróżowali] przez trzy dni, a arka przymierza szła przed nimi podczas tych trzech dni podróży, wyszukując dla nich miejsca spoczynku.",
      "Odkąd zwinęli obóz, to podczas dnia obłok Jahwe był nad nimi.",
      "Gdy arka wyruszyła, mówił Mojżesz: „Powstań, o Jahwe, i niech się rozproszą nieprzyjaciele Twoi, a ci, którzy Cię nienawidzą, niech uciekną przed Tobą”.",
      "A gdy się zatrzymywała, mówił: „Wróć się, o Jahwe, do licznych zastępów izraelskich”."
    ],
    [
      "A lud uskarżał się na zło do uszu Jahwe, a Jahwe, słysząc to, zapłonął gniewem i zapalił się przeciw nim gniew Jahwe i pochłonął końce obozu.",
      "Wówczas lud wołał do Mojżesza, a Mojżesz modlił się do Jahwe i ogień wygasł.",
      "Dlatego nazwano to miejsce Taberą, gdyż ogień pochodzący od Jahwe tutaj zapłonął.",
      "A zbieranina, która przebywała pośród nich, odczuła gwałtowną żądzę, a także synowie Izraela znowu płakali, mówiąc: „Któż nam da do jedzenia mięso?",
      "Pamiętamy ryby, któreśmy w Egipcie jadali za darmo, melony, pory, cebule, czosnek,",
      "ale teraz tu usychamy, nie mamy nic, tylko na mannie spoczywać muszą nasze oczy”.",
      "A manna była podobna do ziarna koriandru i miała wygląd bdelium.",
      "Ludzie, wychodząc, zbierali i mełli w żarnach albo tłukli w moździerzach i gotowali w garnkach lub robili z niej podpłomyki. Miały smak taki, jak placków na oleju.",
      "Gdy nocą spadała rosa na obóz, spadała równocześnie i manna.",
      "Gdy Mojżesz usłyszał, że lud, wszystkie jego rody i każdy narzekał u wejścia do swego namiotu, wtedy rozpalił się wielki gniew Jahwe, ale i Mojżeszowi to się nie podobało.",
      "Powiedział tedy Mojżesz do Jahwe: „Czemu tak się obchodzisz ze swym sługą i czemu nie znalazłem łaski przed Tobą i czemu złożyłeś na mnie ciężar całego ludu.",
      "Czyż to ja począłem ten lud w łonie, albo ja go zrodziłem, żeś mi powiedział: „Noś go na łonie swoim, jak nosi piastunka dziecię, i zanieś go do ziemi, którą przysiągłem dać ich ojcom”.",
      "Skądże wezmę mięsa, aby je dać temu całemu ludowi, gdyż z płaczem do mnie się zwracają: „Daj nam mięsa do jedzenia”.",
      "Nie mogę już dłużej sam tylko dźwigać ten cały lud, ponieważ to jest zbyt ciężkie dla mnie.",
      "A jeśli tak chcesz ze mną postępować, zabij mnie raczej, jeślibym znalazł łaskę w oczach Twoich, ażebym nie musiał patrzyć na swoje nieszczęście”.",
      "Wtedy rzekł Jahwe do Mojżesza: „Zbierz mi siedemdziesięciu mężów spośród starszych Izraela, o których wiesz, że są starszymi ludu tego i jego przełożonymi i każ im przyjść do namiotu Spotkania i stanąć tam przy tobie.",
      "Wówczas Ja przyjdę i będę z tobą rozmawiał; oddzielę z ducha, który jest w tobie, i dam im i będą razem z tobą dźwigać ciężar ludu i nie musisz go sam tylko nieść.",
      "Ludowi zaś powiedz: Poświęćcie się na jutro, gdyż będziecie jeść mięso. Wołaliście bowiem z płaczem, do uszu Jahwe mówiliście: „Kto nam da mięso do jedzenia? Było nam lepiej w Egipcie”, Przeto da wam Jahwe mięso i będziecie jeść.",
      "I nie jeden dzień i nie dwa i nie pięć i nie dziesięć i nie dwadzieścia będziecie jeść,",
      "ale przez cały miesiąc, aż wam [to mięso] przez nozdrza zacznie wychodzić i obróci się w obrzydzenie, boście wzgardzili Jahwe, który jest pośrodku was, i płakaliście przed Jego obliczem, mówiąc: „Czemu wyszliśmy z Egiptu?”.",
      "A Mojżesz rzekł: „Sześćset tysięcy mężów pieszych liczy ten lud, pośród którego jestem, a Ty mówisz: „Daj im mięso i jeść będą przez cały miesiąc”.",
      "Gdyby się zabiło dla nich wszystką trzodę i wszystko bydło, czyżby to dla nich wystarczyło? Albo, gdyby się dla nich złowiło wszystkie ryby morza, czyż dla nich wystarczą?”",
      "A Jahwe rzekł do Mojżesza: „Czyż ręka Jahwe jest za krótka? Teraz zobaczysz, czy słowo moje spełni się, czy też nie”.",
      "I wyszedł Mojżesz, aby opowiedzieć ludowi o słowach Jahwe. Potem zebrał siedemdziesięciu starszych ludu i ustawił ich wokół namiotu.",
      "A Jahwe zstąpił w obłoku i mówił doń. Potem oddzielił z Ducha, który na nim spoczywał, i przekazał go siedemdziesięciu starszym. A skoro tylko Duch na nich spoczął, prorokowali, ale już więcej tego nie czynili.",
      "Dwóch mężów pozostało w obozie, z których jeden nazywał się Eldad, a drugi Medad. Także na nich spoczął Duch, bo należeli do zapisanych, ale nie przyszli do namiotu. I oni zaczęli prorokować,",
      "Wówczas pobiegł szybko młodzieniec i oznajmił Mojżeszowi, że Eldad i Medad prorokują w obozie.",
      "A Jozue, syn Nuna, sługa Mojżesza od czasów swej młodości, powiedział: „Panie mój, Mojżeszu, zakaż im”.",
      "Ale Mojżesz rzekł doń: „Czyż zazdrosny jesteś o mnie? Oby cały lud prorokował, oby Jahwe dał mu ze swego Ducha”.",
      "Potem wycofał się do obozu Mojżesz wraz ze starszymi Izraela.",
      "A wzniósł się wiatr na rozkaz Jahwe i przyniósł przepiórki znad morza i rzucił je z jednej i drugiej strony dokoła obozu, jakoby na dwa łokcie nad ziemią.",
      "Lud zabrał się do zbierania przepiórek przez cały dzień, przez całą noc i przez następny dzień. I ten, kto mało zebrał, zebrał jednak dziesięć chomer. I rozłożył je wokół obozu.",
      "Ale gdy mięso mieli jeszcze między zębami i gdy go jeszcze nie pogryźli, zapalił się gniew Jahwe przeciw ludowi i dotknął go Jahwe plagą wielką.",
      "Dlatego też nadano temu miejscu nazwę Kibrot-Hattaawa, bo tam pochowano wielu ludzi, za to, że ich opanowała żądza.",
      "Z Kibrot-Hattaawa poszedł lud do Haserot i tam rozbił namioty."
    ],
    [
      "A szemrali Maria i Aaron przeciw Mojżeszowi, z powodu żony Kuszytki, którą pojął, albowiem rzeczywiście pojął Kuszytkę.",
      "I mówili: „Czyż Jahwe tylko do Mojżesza mówił, a czyż nie mówił także do nas?” Jahwe to usłyszał.",
      "A Mojżesz był mężem najpokorniejszym ze wszystkich ludzi ziemi.",
      "I powiedział nagle Jahwe do Mojżesza i do Aarona, oraz do Marii: „Przyjdźcie wszyscy troje do namiotu Spotkania”. I poszli wszyscy troje.",
      "Wówczas Jahwe zstąpił w słupie obłoku i stanął u wejścia do namiotu. Potem wezwał Aarona i Marię, aby podeszli obydwoje.",
      "Wówczas powiedział: „Posłuchajcie słów Moich: Jeśli jakiś prorok u was powstanie, to dam mu się poznać przez widzenie, w snach przemówię do niego.",
      "Nie takim jest sługa mój Mojżesz. On w całym domu Moim jest najbardziej godny zaufania.",
      "Z ust do ust mówię do niego, w sposób jawny, a nie przez zagadki. On to postać Jahwe ogląda. Czemu nie lękacie się szemrać przeciwko słudze Mojemu Mojżeszowi?”",
      "Rozpalił się gniew Jahwe przeciw nim. I odszedł [Jahwe],",
      "A i obłok oddalił się od namiotu, a Maria stała się okryta trądem jak by śniegiem. Gdy Aaron do niej się zwrócił, ujrzał, że była trędowata.",
      "Wtenczas rzekł Aaron do Mojżesza: „Proszę cię, panie, [spraw], aby nie spadała na nas kara za grzech, któregośmy się w głupocie dopuścili.",
      "Nie dopuść, aby się stała jako płód martwy, którego ciało na wpół zepsute, gdy wychodzi z łona swej matki”.",
      "Wtedy Mojżesz modlił się głośno do Jahwe: „O Boże, spraw, aby powróciła do zdrowia”.",
      "Jahwe rzekł do Mojżesza: „Gdyby jej ojciec napluł jej na twarz, to musiałaby się wstydzić przez siedem dni. Tak i ona ma być przez siedem dni zamknięta poza obozem, a potem może być przyjęta”.",
      "Maria tedy została na siedem dni zamknięta poza obozem, a lud nie wyruszał, aż została przyjęta z powrotem.",
      "Potem lud wyruszył z Haserot i rozbił obóz na pustyni Paran."
    ],
    [
      "I przemówił Jahwe do Mojżesza w ten sposób:",
      "„Poślij mężów, aby zbadali ziemię Kanaan, którą chcę dać synom Izraela. A wyślijcie po jednym z każdego pokolenia ich ojców.",
      "A wszyscy [wysłani] byli książętami Izraela.",
      "A oto ich imiona: Z pokolenia Rubena Szammua, syn Zakkura;",
      "z pokolenia Symeona Szafat, syn Horiego;",
      "z pokolenia Judy Kaleb, syn Jefunnego;",
      "z pokolenia Issachara Jigael, syn Józefa;",
      "z pokolenia Efraima Ozeasz, syn Nuna;",
      "z pokolenia Beniamina Palti, syn Rafu;",
      "z pokolenia Zabulona Gaddiel, syn Sodiego;",
      "z pokolenia Józefa, z pokolenia Menassesa Gaddi, syn Susiego;",
      "z pokolenia Dana Ammiel, syn Gemalliego;",
      "z pokolenia Asera Setur, syn Mikaela;",
      "z pokolenia Neftalego Nachbi, syn Wafsiego;",
      "z pokolenia Gada Geuel, syn Makiego.",
      "Takie są imiona mężów, których Mojżesz posłał, aby kraj zbadali. Mojżesz nadał wówczas Ozeaszowi, synowi Nuna, imię Jozue.",
      "Mojżesz wysyłał ich na zbadanie ziemi Kanaan, mówiąc im: „Idźcie do Negeb, a stamtąd wyruszcie w góry,",
      "zobaczcie kraj, jaki jest i jaki jest jego lud, który go zamieszkuje: czy jest mocny, czy słaby, czy jest go mało, czy dużo.",
      "Ponadto, jaka jest ziemia, w której mieszka: urodzajna, czy nieurodzajna; jakie są miasta, w których on przebywa. Czy są to otwarte obozy, czy zamknięte twierdze?",
      "Czy gleba [tego kraju] jest tłusta, czy chuda, czy rosną na niej drzewa, czy też nie. Trzymajcie się dzielnie i weźcie coś z owoców ziemi”. A była to właśnie pora wczesnych winogron.",
      "Wyszli i zbadali kraj od pustyni Sin aż do Rehob, skąd się idzie do Hamat.",
      "Szli przez Negeb i doszli do Hebronu, gdzie mieszkali Achiman, Szeszaj, Tolmaj, potomkowie Anaka. Hebron został zbudowany siedem lat wcześniej, niż Soan w Egipcie.",
      "Skoro zaś przyszli do doliny Eszkol, odcięli gałąź krzewu winnego razem z winogronami i nieśli ją we dwóch na noszach, a także trochę jabłek granatowych i fig.",
      "Miejscu temu dano nazwę Eszkol, dla winogron, które tam odcięli synowie Izraela.",
      "Po czterdziestu dniach powrócili po zbadaniu kraju.",
      "Przyszedłszy zaś do Mojżesza, Aarona i całej społeczności synów Izraela na pustyni Paran i Kadesz, złożyli sprawozdanie im i całej społeczności i pokazali owoce kraju.",
      "Opowiadali mu w ten sposób: „Przyszliśmy do tego kraju, do którego nas posłałeś. Jest to rzeczywiście kraj mlekiem i miodem płynący i takimi są jego owoce,",
      "ale lud zamieszkujący ten kraj jest silny, a miasta ma umocnione i bardzo wielkie. Widzieliśmy tam również potomków Anaka.",
      "Amalekici mieszkają w Negebie, Hetyci, Jebuzyci i Amoryci mieszkają w górach, Kananejczycy mieszkają nad morzem i nad brzegami Jordanu”.",
      "Kaleb usiłował lud uspokoić [szemrzący przeciw] Mojżeszowi, mówiąc: „Pozwól, panie, że wyruszymy, a na pewno kraj ów weźmiemy w posiadanie, gdyż zdołamy to uczynić na pewno”.",
      "Lecz mężowie, którzy z nim byli, rzekli: „Nie możemy wyruszać przeciw temu ludowi, gdyż jest silniejszy od nas”.",
      "I takie rozsiewali różne oszczerstwa wśród synów Izraela o tym kraju, który oglądali: „Kraj, któryśmy przeszli, aby go poznać, jest krajem, który swych mieszkańców pożera, a ludzie, których widzieliśmy, są wysokiego wzrostu.",
      "Tam widzieliśmy też olbrzymów, synów Anaka, którzy należą do rasy olbrzymów. Wobec nich zdawało się nam, że jesteśmy szarańczą. Takimi też i my wydawaliśmy się im”."
    ],
    [
      "Wówczas cała społeczność podniosła głos i zaczęła krzyczeć. A lud płakał przez całą noc.",
      "Poczęli szemrać przeciw Mojżeszowi i Aaronowi wszyscy synowie Izraela. Cała ta społeczność mówiła do nich: „Obyśmy raczej pomarli w ziemi egipskiej lub na tej pustyni?",
      "Czemuż Jahwe prowadzi nas do tego kraju, ażebyśmy padli od miecza, a nasze żony i nasze dzieci stały się łupem nieprzyjaciół. Czyż nie lepiej byłoby wracać do Egiptu?”",
      "I mówili jeden do drugiego: „Wybierzmy wodza i wracajmy do Egiptu”.",
      "Wtedy Mojżesz i Aaron padli na twarze na ziemię przed zebraniem całej społeczności synów Izraela.",
      "A Jozue, syn Nuna, Kaleb, syn Jefunnego, którzy należeli do oglądających kraj, rozdzierali swe szaty",
      "i mówili do całej społeczności synów Izraela: „Kraj, przez który przechodziliśmy, aby go oglądać, jest krajem pięknym, a nawet bardzo pięknym.",
      "Ponieważ Jahwe jest dla nas łaskawy, to nas zaprowadzi do tego kraju i da nam ten kraj, mlekiem i miodem płynący,",
      "tylko nie buntujcie się przeciw Jahwe i nie miejcie lęku przed ludem tej ziemi, gdyż ich zjemy jak chleb, a ich cień odstąpił od nich, a tymczasem Jahwe jest z nami. Nie miejcie tedy lęku przed nimi”.",
      "Gdy cała społeczność wołała, aby ich ukamieniować, wtedy ukazała się chwała Jahwe wszystkim synom Izraela nad przybytkiem Zebrania.",
      "I przemówił Jahwe do Mojżesza: „Dokądże ten lud będzie Mi uwłaczał? Dokądże nie będą mieć wiary we Mnie, mimo wszystkich cudów, jakie zdziałałem pośród nich.",
      "Uderzę go zarazą i wygubię, a potem uczynię z ciebie naród większy i potężniejszy niż ten”.",
      "Na to Mojżesz tak odpowiedział Jahwe: „Nie, Panie, bo Egipcjanie dowiedzą się o tym, że wyprowadziłeś od nich ten lud swą mocą,",
      "i powiedzą mieszkańcom tego kraju, którzy już słyszeli, że Ty, o Jahwe, jesteś pośród tego ludu, że się zjawiasz oko w oko i że Twój obłok zatrzymuje się nad nim i że idziesz przed nim w dzień w słupie obłoku, a w nocy w słupie ognia.",
      "Jeśli wygubisz do jednego ten lud, wówczas ludy, które o tym posłyszą, powiedzą:",
      "„Tak to Jahwe nie zdołał wprowadzić tego ludu do kraju, który mu przyrzekł dać pod przysięgą i dlatego ich wygubił na pustyni”.",
      "Niechże się okaże, proszę Cię, moc Jahwe w swej wielkości, jak to objawiłeś, mówiąc:",
      "„Jahwe jest powolny do gniewu i wielki w swej łaskawości, przebacza winę i grzech, aczkolwiek nie pozostawia go bez kary, gdyż karze niegodziwość ojców na synach aż do trzeciego i czwartego pokolenia”.",
      "Przebacz tedy grzech tego ludu według wielkiego Twego miłosierdzia i znoś go jeszcze, jak znosiłeś go od Egiptu aż dotąd”.",
      "Na to odpowiedział Jahwe: „Przebaczam mu dla twej prośby.",
      "Lecz jak żyję i jak całą ziemię napełnia Moja chwała,",
      "tak [prawdą jest], że żaden człowiek z tych, którzy widzieli Moją chwałę i cuda, które zdziałałem w Egipcie i na pustyni, i którzy Mnie kusili już dziesięć razy, a nie słuchali głosu Mojego,",
      "nie zobaczą tego kraju, który obiecałem dać ich ojcom. Nikt bowiem z tych, którzy Mną wzgardzili, nie zobaczy go.",
      "Ale jedynie Mój sługa Kaleb, w nagrodę za to, że miał innego w sobie ducha i całkowicie szedł ze Mną, wejdzie do kraju, do którego szedł, i jego potomstwo będzie go miało w posiadaniu.",
      "A ponieważ Amalekici i Kananejczycy mieszkają w dolinie, dlatego jutro zawróćcie się i idźcie pustynią w kierunku Morza Czerwonego”.",
      "Potem powiedział do Mojżesza i Aarona:",
      "„Dokądże mam znosić to przewrotne zgromadzenie, które szemrało przeciwko Mnie? Słyszałem szemranie synów Izraela, jakie synowie Izraela wypowiadali przeciwko Mnie.",
      "Powiedz im: Jak jest prawdą, że Ja żyję, tak wyrocznią Jahwe [jest] to, że uczynię wam tak, jak powiedzieli do Mnie.",
      "Oto wasze ciała polegną na tej pustyni, a wy wszyscy, którzy jesteście spisani od dwudziestu lat wzwyż, a którzyście szemrali przeciwko Mnie,",
      "nie wejdziecie do kraju, który przyrzekłem pod przysięgą dać wam na mieszkanie. Wyjątkiem będzie Kaleb, syn Jefunnego, i Jozue, syn Nuna.",
      "Tam zaś wprowadzę wasze dzieci, o których mówiliście, że staną się łupem nieprzyjaciół. One odziedziczą ten kraj, którym wyście wzgardzili.",
      "Wy nie! Wasze ciała legną na tej pustyni.",
      "A wasi synowie będą tułaczami na tej pustyni przez czterdzieści lat i ponosić będą kary za waszą niewierność, aż ciała wasze ulegną zepsuciu na pustyni.",
      "Tak będziecie ponosić karę przez czterdzieści lat za wasze niewierności, jak przez czterdzieści dni byliście zajęci oglądaniem kraju: rok za dzień. W ten sposób poznacie, że Ja odszedłem od was.",
      "Ja, Jahwe, to mówię i to na pewno uczynię tej przewrotnej społeczności za to, że przeciw Mnie spiskowali. Tu na pustyni wyniszczę ją i pomrą”.",
      "Tak to mężowie, których Mojżesz wysłał na zbadanie kraju, zbuntowali po powrocie całą społeczność Izraela przeciw Mojżeszowi, rozszerzając fałszywe wiadomości o tym kraju.",
      "Za to pomarli ci mężowie wskutek plag zesłanych przez Jahwe za rozsiewanie fałszywych jedynie wiadomości o tym kraju.",
      "Lecz Jozue, syn Nuna, i Kaleb, syn Jefunnego, którzy też byli pośród oglądających kraj, pozostali przy życiu.",
      "Gdy Mojżesz wszystkie te słowa przekazał synom Izraela, cały lud zasmucił się bardzo.",
      "Następnego zaś poranka powstali wcześnie i poszli na szczyt góry, mówiąc: „Oto gdy już tutaj jesteśmy, wyruszymy do miejsca, ponieważ Jahwe mówił, że zgrzeszyliśmy”.",
      "A Mojżesz powiedział: „Czemu wy chcecie przekroczyć zakaz Jahwe? To się wam nie uda.",
      "Nie wyruszajcie, gdyż Jahwe nie ma pośród was. Zostaniecie pobici przez nieprzyjaciół waszych.",
      "Amalekici i Kananejczycy są tam przed wami, a wy poginiecie od miecza, bo odkąd odwróciliście się od Jahwe, to odtąd Jahwe nie będzie przebywał pośród was”.",
      "Oni byli jednak tak uparci, że wyruszyli na szczyt góry, ale arka przymierza Jahwe i Mojżesz nie wyruszyli z obozu.",
      "A Amalekici i Kananejczycy, którzy mieszkali w górach, zeszli na dół, pobili ich, ścigając ich aż do Hormy."
    ],
    [
      "Jahwe powiedział tak do Mojżesza:",
      "„Mów do synów Izraela i powiedz im: Gdy wejdziecie do kraju waszego zamieszkania, który wam dam,",
      "będziecie składać dla Jahwe ofiary spalane przez ogień: ofiary cacałopalenia i ofiary biesiadne dla wypełnienia ślubu, lub jako ofiarę dobrowolną, czy z okazji waszych świąt, z bydła i trzody, aby przygotować miłą woń dla Jahwe,",
      "wówczas ten, kto swój dar ofiarny przynosi Jahwe, winien złożyć w mącznej ofierze dziesiątą część efy pszennej mąki, zmieszanej z czwartą częścią hinu oliwy,",
      "a w ofierze z płynów winien złożyć czwartą część hinu wina tak przy ofierze całopalenia, jak i przy każdej innej ofierze krwawej z jednej owcy.",
      "Przy ofierze z barana złożysz w ofierze mącznej dwie dziesiąte efy pszennej mąki, zmieszanej z trzecią częścią hinu oliwy,",
      "a w ofierze z płynów winien złożyć trzecią część hinu wina na miłą woń dla Jahwe.",
      "Gdy ofiarujesz cielca na ofiarę całopalenia lub na inną ofiarę krwawą dla wypełnienia ślubu, lub jako inną ofiarę biesiadną dla Jahwe,",
      "wówczas winno się złożyć razem z cielcem w ofierze mącznej trzy dziesiąte efy pszennej mąki zmieszanej z połową hinu oliwy,",
      "a w ofierze z płynów złożysz połowę hinu wina. Będzie to ofiara spalana przez ogień na miłą woń dla Jahwe.",
      "Tak należy czynić przy każdej ofierze z cielca, barana, owcy, jagnięcia, koźlęcia,",
      "w zależności od liczby, którą będziecie składać, tak macie postąpić przy każdej [sztuce] z tej liczby.",
      "Tych przepisów winien się trzymać każdy człowiek urodzony w tym kraju, gdy przyniesie dar na ofiarę spalaną przez ogień na woń miłą dla Jahwe.",
      "Gdyby zaś jakiś cudzoziemiec zatrzymał się u was lub pośród was zamieszkał już od dawna i chciał złożyć ofiarę spalaną przez ogień na woń miłą dla Jahwe, tak też to uczyni, jako i wy czynicie.",
      "Jedno będzie prawo dla całego zebrania, dla was i dla cudzoziemców. Będzie to prawo wieczne dla pokoleń waszych i dla cudzoziemców, gdyż tak jak wy, tak i cudzoziemiec będzie przed obliczem Jahwe.",
      "Będzie to samo prawo i to samo rozporządzenie i dla was, i dla cudzoziemców, którzy mieszkają pośrodku was”.",
      "I powiedział tak Jahwe do Mojżesza:",
      "„Powiedz do synów Izraela w ten sposób: Gdy przyjdziecie do kraju, do którego was prowadzę,",
      "zanim zaczniecie spożywać z chleba tego kraju, winniście złożyć ofiarę dla Jahwe.",
      "Ofiarujecie pierwociny z waszego ciasta, placki w ten sam sposób, jak się składa w ofierze pierwociny klepiska.",
      "Dacie pierwociny z ciasta w ofierze dla Jahwe, wy i wasi potomkowie.",
      "Jeśli przez nieuwagę zbłądzicie i nie wykonacie tych wszystkich przykazań, które Jahwe dał wam przez Mojżesza,",
      "i tego wszystkiego, co Jahwe wam nakazał przez Mojżesza od dnia, w którym Jahwe to wam nakazał przez następne pokolenia,",
      "i jeśliby to poza oczyma społeczności stało się i bez wiedzy, wówczas cała społeczność złoży, w ofierze cielca na całopalenie na woń przyjemną dla Jahwe razem z ofiarą mączną i ofiarą płynną, wreszcie kozła na ofiarę przebłagalną za grzech.",
      "Kapłan dokona obrzędu przebłagania za całą społeczność synów Izraela i będzie im odpuszczone, gdyż był to grzech popełniony przez nieuwagę, a on złożył ofiarę spalaną przez ogień i ofiarę przebłagania za grzech popełniony w nieświadomości wobec Jahwe.",
      "I będzie wybaczone całej społeczności, jak również i cudzoziemcom, którzy pośród was mieszkają. Był to bowiem grzech popełniony przez nieuwagę.",
      "Jeśli zaś jakaś osoba zgrzeszy przez nieuwagę, przyprowadzi roczną kozę, jako ofiarę przebłagania za grzech.",
      "Kapłan dokona obrzędu przebłagania nad tą osobą, która zgrzeszyła przez nieuwagę wobec. Jahwe i będzie jej przebaczone.",
      "Jednakie prawo będzie dotyczyć zarówno tubylców z synów Izraela, jak i też cudzoziemców, którzy przebywają pośród nich. To samo prawo obowiązuje wszystkich, którzy zgrzeszyli przez nieuwagę.",
      "Jeśli zaś jakaś osoba popełniła grzech ręką podniesioną, bez względu na to, czy jest ona tubylcem czy cudzoziemcem, jako szydząca z Jahwe ma być wykluczona spośród ludu.",
      "Gardzi bowiem słowem Jahwe i łamie Jego przykazania i dlatego musi być wykluczona, a jej nieprawość jest na niej”.",
      "Gdy synowie Izraela byli na pustyni, spotkali człowieka, zbierającego drwa w szabat.",
      "Wówczas ci, którzy go spotkali, gdy zbierał drwa, zaprowadzili go do Mojżesza, Aarona i do całej społeczności.",
      "Zatrzymano go pod strażą, ponieważ nie było wiadomo, co się ma z takim zrobić.",
      "Jahwe rzekł do Mojżesza: „Człowiek ten musi umrzeć, cała społeczność musi go obrzucić kamieniami poza obozem”.",
      "Wywiodła go przeto cała społeczność za obóz i obrzuciła go kamieniami i poniósł śmierć, jak rozkazał Jahwe Mojżeszowi.",
      "I powiedział znów tak Jahwe do Mojżesza:",
      "„Nakaż synom Izraela, aby oni i ich potomkowie zrobili sobie frędzle na brzegach swych szat i aby na frędzle nałożyli sznur z fioletowej purpury.",
      "A frędzle te będą miały ten cel, że ile razy spojrzysz na nie, to winniście sobie przypominać wszystkie przykazania Jahwe, abyście nie szli za swym sercem i za swymi oczyma, gdyż to zawiodłoby was do niewierności,",
      "ale abyście pełnili przykazania i abyście byli świętymi przed Bogiem waszym,",
      "który wyprowadził was z ziemi egipskiej, żeby być waszym Bogiem. Jam jest Jahwe, wasz Bóg”."
    ],
    [
      "Powstał Korach, syn Jishara, syna Kehata, syna Lewiego, oraz Datan i Abiram, synowie Eliaba, i On, syn Peleta, syna Rubena,",
      "a wraz z nimi powstało przeciw Mojżeszowi dwustu pięćdziesięciu mężów spośród synów Izraela, książąt społeczności, powoływanych na zebrania, i mężów o głośnym nazwisku.",
      "I zebrali się przeciw Mojżeszowi i Aaronowi, mówiąc do nich: „Za wiele to tego dla was, przecież cała społeczność, oni wszyscy są święci, a Jahwe jest pośród nich, i dlaczego zatem wynosicie się ponad zgromadzenie Jahwe?”",
      "Gdy się o tym dowiedział Mojżesz, upadł na twarz.",
      "Potem rzekł do Koracha oraz jego grupy: „Wczesnym rankiem da Jahwe poznać, kto należy doń i kto jest święty, oraz komu On pozwolił zbliżać się do siebie. Kogo On wybierze, ten tylko może zbliżać się do Niego.",
      "Tak zaś uczynicie: Korach i jego grupa wezmą kadzielnice swoje",
      "i włożą do nich ogień, a jutro wsypią do nich kadzidło przed Jahwe. A kogo On wybierze, ten jest świętym. Za wiele wam dano, synowie Lewiego”.",
      "I rzekł Mojżesz do Koracha: „Słuchajcie, synowie Lewiego:",
      "Czyż nie dosyć wam, że oddzielił was Bóg Izraela od społeczności izraelskiej, abyście mogli zbliżać się do Niego i pełnić służbę w przybytku Jahwe, i stać przed społecznością, aby za nich pełnić ich służbę.",
      "Dozwolił ci razem ze wszystkimi twoimi braćmi zbliżać się do Niego, a wy jeszcze domagacie się kapłaństwa.",
      "Ty i cała twoja grupa sprzeniewierzyliście się przeciw Jahwe, a Aaron kim jest, że przeciw niemu szemrzecie?”",
      "Rozkazał Mojżesz przywołać Datana i Abirama, synów Eliaba, ale oni rzekli: „Nie przyjdziemy.",
      "Czyż nie dosyć, żeś nas wyprowadził z kraju mlekiem i miodem płynącego, ażeby nas wygubić na pustyni, ale jeszcze chcesz się nam narzucić na władcę?",
      "Przecież nas nie wprowadziłeś do kraju mlekiem i miodem płynącego, ani nie dałeś nam w dziedzictwo pól i winnic. Czyż spodziewasz się, że zdołasz zaślepić tych mężów? Nie przyjdziemy!”",
      "Mojżesz wpadł w wielki gniew i rzekł do Jahwe: „Nie zwracaj się do ich ofiary! Żadnemu z nich nie wziąłem osła i nikomu nie uczyniłem nic złego”.",
      "Rzekł Mojżesz do Koracha: „Jutro stań ze swoją grupą przed Jahwe, ty wraz z nimi, a również i Aaron.",
      "Każdy winien wziąć swą kadzielnicę i nasypać kadzidła i każdy winien przynieść swą kadzielnicę przed Jahwe — razem dwieście pięćdziesiąt kadzielnic. Także ty i Aaron przynieście swoje kadzielnice”.",
      "Każdy wziął swoją kadzielnicę, nabrał do niej ognia, nasypał kadzidła. I stanęli przy wejściu do namiotu Spotkania. Stanął też Mojżesz i Aaron.",
      "Gdy Korah polecił stanąć naprzeciw nim całej tej społeczności przy wejściu do namiotu Spotkania, wówczas ukazała się chwała Jahwe całej społeczności.",
      "I powiedział w ten sposób Jahwe do Mojżesza i Aarona:",
      "„Oddzielcie się od tej grupy, gdyż ją nagle wytracę”.",
      "Wtedy padli oni na twarz i tak się modlili: „O Boże, Boże dusz wszelkiego ciała. Jeden człowiek grzeszy, a Ty się będziesz gniewał na całą społeczność?”",
      "Tak odpowiedział Jahwe Mojżeszowi:",
      "„Powiedz w ten sposób społeczności: Wyjdziecie z obrębu mieszkań Koracha, Datana i Abirama!”",
      "I wstał Mojżesz i poszedł do Datana i Abirama, a starsi Izraela poszli za nim.",
      "Wówczas Mojżesz powiedział tak do społeczności: „Odstąpcie od namiotów tych bezbożnych mężów i nie dotykajcie się niczego, co ich jest, aby was nie zgubiły wszelkie ich grzechy”.",
      "Odstąpili od miejsca zamieszkania Koracha, Datana i Abirama ze wszystkich stron. Datan zaś i Abiram wyszli, stanąwszy u wejścia do namiotu razem z trzema synami i małymi dziećmi.",
      "A Mojżesz rzekł: „Po tym poznacie, że Jahwe mię posłał, abym wykonał te wszystkie czyny i że to nie z mego serca [czyniłem je].",
      "Jeśli ci umrą tak, jak wszyscy ludzie i jeśli losu wszystkich ludzi doświadczać będą, wówczas nie Jahwe posłał mię.",
      "Ale jeśli Jahwe dokona coś nowego, gdy otworzy ziemia paszczę swoją i pochłonie ich razem ze wszystkim, co jest ich, a oni żywi wpadną do Szeolu, wówczas poznacie, że ludzie ci wzgardę okazali Jahwe”.",
      "Gdy skończył mówić te słowa, rozstąpiła się ziemia pod nimi",
      "i otwarła ziemia swą paszczę i pochłonęła ich i ich rodziny i wszystkich ludzi, którzy należeli do Koracha, oraz cały ich majątek.",
      "I wpadli oni i wszystko, co było ich, żywi do Szeolu, a ziemia zamknęła się nad nimi. Tak zginęli spośród zgromadzenia.",
      "Cały zaś Izrael stojący wokół nich uciekł na ich krzyk, myśląc: „Oby i nas ziemia nie pochłonęła”.",
      "Wtedy wyszedł ogień od Jahwe i pożarł dwustu pięćdziesięciu mężów, którzy ofiarowali kadzidło.",
      "I przemówił Jahwe tak do Mojżesza:",
      "„Powiedz Eleazarowi, synowi Aarona, kapłana, niech pozbiera kadzielnice z pogorzeliska, a ogień niech rozrzuci daleko, bo stał się przedmiotem świętym.",
      "A z kadzielnic tych, którzy zgrzeszyli za cenę swego życia, niech zrobi sklepane płyty na obicie ołtarza. Przynieśli je bowiem przed Jahwe, a przeto stały się przedmiotem świętym. A one mają być znakiem dla synów Izraela”.",
      "Pozbierał tedy kapłan Eleazar miedziane kadzielnice, które przynieśli ci, którzy zostali spaleni, i rozklepali je na obicie dla ołtarza.",
      "Miało ono stanowić przypomnienie dla synów Izraela, aby nikt, kto nie był uprawniony, czyli taki, który nie należy do potomków Aarona, nie odważył się przystąpić, by palić kadzidło przed Jahwe, by nie stało się z nim to, co stało się z Korachem i jego grupą, a co mu zapowiedział Jahwe przez Mojżesza.",
      "A nazajutrz szemrała cała społeczność synów Izraela przeciw Mojżeszowi i Aaronowi, mówiąc: „Wyście wytracili lud Jahwe”.",
      "Gdy się zebrała cała społeczność, skierowała się ku namiotowi Spotkania, a wtedy obłok okrył go i ukazała się chwała Jahwe.",
      "Mojżesz z Aaronem przyszedł przed namiot.",
      "I powiedział Jahwe tak do Mojżesza:",
      "„Usuńcie się od tej społeczności, bo chcę ich wytracić w jednej chwili”. Oni zaś upadli na swe twarze.",
      "I rzekł Mojżesz do Aarona: „Weźmij kadzielnicę, włóż do niej ognia z ołtarza i wsyp kadzidła, a zanieś to prędko do społeczności i dokonaj obrzędu przebłagania za nich, bo już wyszedł gniew z oblicza Jahwe i plaga się rozpoczęła”.",
      "Aaron wziął zaraz kadzielnicę, jak mu nakazał Mojżesz, i pobiegł w środek zebrania, gdzie już rozpoczęła się plaga między ludem. Włożył kadzidło i dokonał obrzędu przebłagania nad ludem.",
      "I stanął między umarłymi, a między żywymi, a plaga ustała.",
      "A tych, którzy zginęli, było czterdzieści tysięcy siedmiuset, nie licząc zmarłych z powodu [buntu] Koracha.",
      "I wrócił Aaron do Mojżesza, do wejścia do namiotu Spotkania, i plaga ustała."
    ],
    [
      "Potem tak powiedział Jahwe do Mojżesza:",
      "„Powiedz synom Izraela i weź od nich laski [przynależne] do pokoleń, od wszystkich książąt pokoleń, razem dwanaście lasek. Każdy niech wypisze imię swoje na swej lasce.",
      "A imię Aarona niech będzie wypisane na lasce [pokolenia] Lewiego, bo jedna laska jest dla wodza poszczególnych pokoleń.",
      "I połóż je w namiocie Spotkania przed świadectwem, gdzie się z tobą spotykam.",
      "I stanie się, że laska męża, którego będę chciał wybrać, zakwitnie, a Ja usunę szemranie synów Izraela, szemrzących przeciw wam”.",
      "I oznajmił to Mojżesz synom Izraela. I dali mu wszyscy książęta swe laski, po jednej lasce od księcia poszczególnych pokoleń, razem dwanaście lasek. A laska Aarona była pośrodku innych lasek.",
      "I złożył Mojżesz laski przed obliczem Jahwe w namiocie Spotkania.",
      "A gdy następnego dnia wszedł do namiotu Świadectwa, zauważył, że laska Aarona z pokolenia Lewiego pączki rozwinęła, wypuściła gałązki, zakwitła i wydała dojrzałe migdały.",
      "Mojżesz wyniósł wszystkie laski sprzed oblicza Jahwe do wszystkich synów Izraela, aby je zobaczyli i ażeby każdy [książę] odebrał swoją laskę.",
      "I znów powiedział Jahwe do Mojżesza: „Zanieś laskę Aarona z powrotem przed [arkę] Świadectwa na przechowanie, jako znak dla krnąbrnych, ażeby położyć koniec ich szemraniom przeciwko Mnie i ażeby nie pomarli”.",
      "I uczynił Mojżesz, jak mu nakazał Jahwe.",
      "A synowie Izraela powiedzieli do Mojżesza: „Oto jesteśmy bliscy śmierci, giniemy, wszyscy zginiemy.",
      "Ktokolwiek się zbliży do przybytku Jahwe, umrze. Czy wszyscy mamy całkowicie wyginąć?”"
    ],
    [
      "I znów powiedział Jahwe w ten sposób do Aarona: „Ty i synowie twoi, cały dom twego ojca z tobą, będziecie ponosić odpowiedzialność za święty przybytek. Również ty i synowie twoi z tobą będziecie odpowiadać za wasze kapłaństwo.",
      "A zbliżą się z tobą także bracia z pokolenia Lewiego, potomstwo ojca twego, i przyłączą się do ciebie i będą ci usługiwać, gdy ty i twoi synowie z tobą będziecie przed namiotem Świadectwa.",
      "I będą troszczyć się o to, co potrzebne jest dla twej służby i do obsługi całego namiotu, jedynie do sprzętów świętego przybytku i do ołtarza nie mogą się zbliżać, aby nie pomarli zarówno oni jak i wy.",
      "Ale oni do ciebie winni się przyłączyć i troszczyć się o to, co dotyczy namiotu Spotkania, oraz wszelkiej służby w tym namiocie, ale żaden nieupoważniony nie może się do was przyłączyć.",
      "Wy się będziecie starać o święty przybytek i ołtarz, aby już nie było gniewu na synów Izraela.",
      "Oto przyjąłem braci waszych, lewitów, spośród synów Izraela w darze wam danych, aby jako podarowanie dla Jahwe pełnili służbę w przybytku.",
      "A ty zaś i twoi synowie pilnie przestrzegajcie obowiązków waszego kapłaństwa w tym wszystkim, co dotyczy ołtarza i miejsca poza zasłoną. Daję wam bowiem kapłaństwo jako dar i jeśliby się ktoś nieupoważniony zbliżył, musi ponieść śmierć”.",
      "I znów powiedział Jahwe do Aarona: „Ja daję tobie w udziale wszystko to, co się Mnie składa w ofierze. Ze wszystkich świętych darów synów Izraela daję tobie i synom twoim, z powodu przynależności do stanu kapłaństwa, na mocy prawa wiecznego.",
      "Oto co będzie dla ciebie z rzeczy najświętszych, które się spala w ogniu: wszelkie dary, jakie Mi przyniosą, czy to na ofiary mączne, czy na ofiary za grzech, czy na ofiary za winę. Będą to rzeczy najświętsze i będą należały do ciebie i do synów twoich.",
      "W miejscu najświętszym będziesz je spożywał. Sami mężczyźni będą je spożywać; będzie to rzecz święta dla ciebie.",
      "I to będzie twoje: Ofiary przez obrzęd kołysania przez synów Izraela. Tobie je oddaję, jak i twoim synom i twoim córkom razem z tobą na mocy prawa wiecznego. Każdy czysty z twojej rodziny może je spożywać.",
      "Wszystko, co najlepsze z oliwy świeżej, z moszczu i zboża, które przynoszą w darze synowie Izraela dla Jahwe, jako dary ich pierwocin — daję wam.",
      "A także pierwociny ze wszystkiego, co jest w ich kraju, a co przynoszą dla Jahwe, będą należały do ciebie. Każdy spośród rodziny twojej może je spożywać.",
      "Wszystko, co będzie obłożone klątwą w Izraelu będzie należało do ciebie.",
      "Wszystko, co otwiera łono matki ze wszelkiej istoty żyjącej, którą się zwykło Jahwe ofiarować, począwszy od ludzi aż do bydła, będzie twoje. Pierworodne z ludzi wykupisz, jak również pierworodne ze zwierząt nieczystych.",
      "Wykupu dokona się w miesiąc po urodzeniu, za cenę pięciu syklów srebra według wagi świętego przybytku, po dwadzieścia ger.",
      "Nie będziesz wykupywał pierworodnej jałowicy, ani pierworodnej owcy, ani pierworodnej kozy. Te zwierzęta są święte i krew ich wylejesz na ołtarz, a tłuszcz ich spalisz, jako ofiarę spalaną przez ogień na miłą woń dla Jahwe.",
      "Lecz mięso ich przypadnie tobie: mostek i prawa łopatka będą twoje.",
      "Wszystkie te daniny święte, jakie synowie Izraela składają dla Jahwe, daję tobie w darze i synom twoim i córkom twoim przy tobie na mocy prawa wiekuistego. Jest to przymierze soli, które jest wieczne przed obliczem Jahwe dla ciebie i dla potomstwa twego wraz z tobą”.",
      "I rzekł Jahwe do Aarona: „Nie będziesz miał w ich kraju dziedzictwa i żadnej części nie otrzymasz pośród nich, bo Ja jestem twoją częścią i dziedzictwem pośród synów Izraela.",
      "A synom Lewiego oto daję w dziedzictwo wszelkie dziesięciny w Izraelu, jako wynagrodzenie za ich służbę, którą oni pełnią w namiocie Spotkania.",
      "I nie będą mogli zbliżać się synowie Izraela do namiotu Spotkania, aby nie musieli obarczać się grzechem i nie być karani śmiercią.",
      "A będzie pełnił służbę w namiocie Spotkania lewita i oni sami będą ponosić odpowiedzialność. To jest prawo wiekuiste dla waszych potomków. Synowie Lewiego nie będą mieć żadnej posiadłości pośród synów Izraela,",
      "ponieważ dałem lewitom, jako posiadłość, dziesięciny, składane przez synów Izraela na ofiarę dla Jahwe. Dlatego też powiedziałem, że nie otrzymają posiadłości pośród synów Izraela”.",
      "I powiedział w ten sposób Jahwe do Mojżesza:",
      "„Powiedz lewitom i oznajmij im: Gdy będziecie pobierać dziesięciny od synów Izraela, które wam przekazuję jako waszą posiadłość, to dziesiątą część z tej dziesięciny macie złożyć jako ofiarę dla Jahwe.",
      "A to wam będzie policzone jako wasza ofiara: zboże z boiska i świeże wino z tłoczni.",
      "Winniście i wy składać dla Jahwe ofiarę z waszych dziesięcin, które otrzymacie od synów Izraela, dając z tego ofiarę dla Jahwe, kapłanom Aarona.",
      "Ze wszystkich waszych dochodów, jakie wam przypadną, macie złożyć ofiarę dla Jahwe. Wszystkie najlepsze rzeczy [macie składać] jako święty dar.",
      "Powiedz im również: Gdy odłożycie to, co najlepsze, będzie to lewitom policzone, jako ofiara z boiska czy tłoczni.",
      "I możecie to spożywać na każdym miejscu wraz z waszymi rodzinami. Jest to bowiem nagroda za waszą służbę w namiocie Spotkania.",
      "I nie obciążycie się grzechem, gdyż to, co najlepsze z nich, złożycie na ofiarę, nie zbezcześcicie świętych darów i nie poniesiecie kary śmierci”."
    ],
    [
      "I znów powiedział tak Jahwe do Mojżesza i do Aarona:",
      "„Oto przepis Prawa, jaki wydał Jahwe: Powiedz w ten sposób synom Izraela: Niech przyprowadzą czerwoną jałowicę bez wady, która nie ma ułomności i na którą jeszcze nie wkładano jarzma.",
      "Oddajcie ją kapłanowi Eleazarowi, a potem wyprowadzi się ją poza obóz i zabije się w jego obecności.",
      "A kapłan Eleazar weźmie krwi swoim palcem i pokropi tą krwią siedem razy w kierunku przedniej strony namiotu Spotkania.",
      "I spali się jałowicę na jego oczach, jej skórę, jej mięso i jej krew oraz zawartość jej wnętrzności.",
      "A kapłan weźmie drzewo cedrowe, hizop i karmazyn i rzuci się to w ogień, w którym się spala jałowica.",
      "Następnie kapłan wypierze swe szaty i obmyje swe ciało wodą, a potem przyjdzie do obozu i będzie nieczysty ów kapłan do wieczora.",
      "Również i ten, który palił jałowicę, wypierze swe szaty i obmyje swe ciało wodą i będzie nieczysty aż do wieczora.",
      "A jakiś człowiek czysty pozbiera popiół jałowicy i złoży go na czystym miejscu poza obozem, gdzie będzie przechowany dla synów Izraela [do przygotowania] wody oczyszczenia. Jest to środek do usuwania grzechów.",
      "A i ten, który zbierał popiół jałowicy, winien wyprać swe szaty i będzie nieczysty aż do wieczora. A będzie to prawo wieczne zarówno dla synów Izraela, jak i dla cudzoziemców, którzy wśród nich przebywają.",
      "Ktokolwiek dotknie zwłok jakiegoś zmarłego człowieka, staje się nieczystym na siedem dni.",
      "Winien się nią oczyszczać w dniu trzecim i siódmym, a będzie czysty. Gdyby się nie oczyszczał w dniu trzecim i siódmym, wówczas pozostanie nieczystym.",
      "Ktokolwiek zaś dotknąłby się zwłok jakiegoś człowieka, który umarł, a nie dokonałby swego oczyszczenia, taki zanieczyściłby przybytek Jahwe i dlatego musi być usunięty spośród Izraela, ponieważ nie pokropił się wodą oczyszczenia. Jest on nieczysty, a jego nieczystość jest wciąż na nim.",
      "Taki zaś przepis odnosi się do człowieka, który umarł w namiocie: Ktokolwiek wszedłby do tego namiotu i ktokolwiek byłby w tym namiocie, staje się nieczysty na siedem dni.",
      "Również każde otwarte naczynie, które nie ma przykrywy dobrze przylegającej, staje się nieczyste.",
      "Także ktokolwiek na polu dotknąłby się człowieka zabitego mieczem lub zmarłego, czy kości ludzkich, czy nawet grobu, stanie się nieczystym na siedem dni.",
      "? wezmą dla nieczystego trochę popiołu ze spalonej jałowicy jako środka oczyszczenia i wleją do niego wody żywej.",
      "A wtedy weźmie hizop jakiś człowiek, który jest czysty, a umoczywszy go w wodzie, skropi namiot i wszystkie sprzęty, oraz wszystkie osoby, które by tam były, a w końcu tego, który dotknął się zabitego czy zmarłego, czy też grobu.",
      "I pokropi ten czysty człowiek tego, który jest nieczysty, w dniu trzecim i siódmym i dokona nad nim obrzędu oczyszczenia. Wówczas ów nieczysty wypierze swe szaty, obmyje się w wodzie i wieczorem będzie czysty.",
      "A człowiek, który stał się nieczysty, ale nie został oczyszczony, musi być wykluczony ze zgromadzenia, ponieważ święte miejsce Jahwe zanieczyścił i wodą oczyszczenia nie został pokropiony, i dlatego jest nieczysty.",
      "A będzie trwać im to prawo na wieki. Kto skrapia wodą oczyszczenia, winien wyprać swe szaty, a kto dotknie się wody oczyszczenia, będzie nieczysty aż do wieczora.",
      "A czegokolwiek dotknie się nieczysty człowiek, będzie nieczyste, a także osoba, która się go dotknie, będzie nieczysta aż do wieczora”."
    ],
    [
      "Potem przybyli synowie Izraela, cała ich społeczność, na pustynię Sin w pierwszym miesiącu. A zatrzymał się lud w Kadesz, gdzie umarła Maria i gdzie została też pochowana.",
      "I nie miała społeczność wody i wystąpili przeciw Mojżeszowi i Aaronowi.",
      "I kłócił się lud z Mojżeszem i mówił tak: „O gdybyśmy umarli także i my, gdy nasi krewni umierali przed Jahwe!",
      "Czemu wyprowadziliście zgromadzenie Jahwe na tę pustynię, ażebyśmy pomarli tu my i nasze bydło.",
      "I dlaczego wyprowadziliście nas z Egiptu i przyprowadziliście na to złe miejsce, gdzie nie ma pola na zasiew i gdzie nie ma drzew figowych, ani winorośli, ani jabłek granatu, ani nawet wody do picia?”",
      "Wówczas Mojżesz i Aaron odeszli od zgromadzenia i udali się ku wejściu do namiotu Spotkania i upadli na twarz. Wówczas ukazała się chwała Jahwe.",
      "I przemówił Jahwe w ten sposób do Mojżesza:",
      "„Weź laskę i zbierz społeczność ty i Aaron, brat twój, i będziesz mówił do skały przed ich oczyma, a ona da swą wodę. I wyprowadzisz wodę ze skały i napoisz całą społeczność i jej bydło”.",
      "Wziął tedy Mojżesz laskę sprzed oblicza Jahwe, według nakazu.",
      "A Mojżesz i Aaron polecili zebrać się zgromadzeniu przed skalą, a potem rzekł on do nich: „Słuchajcie krnąbrni! Czy wyprowadzimy dla was z tej skały wodę?”",
      "Mojżesz podniósł rękę swą i uderzył w skałę swą laską dwa razy i wyszło dużo wody ze skały, a piła cała społeczność i jej bydło.",
      "I powiedział wówczas Jahwe do Mojżesza i Aarona: „Ponieważ nie uwierzyliście Mnie, aby Mię uświęcić przed oczyma synów Izraela, dlatego wy nie wprowadzicie tego zgromadzenia do kraju, który im dam”.",
      "To są wody Meriba, gdzie spierali się synowie Izraela z Jahwe i gdzie okazał wobec nich swą świętość.",
      "Z Kadesz wysłał Mojżesz posłów do króla Edomu, polecając mu powiedzieć: „Tak mówi brat twój Izrael: Ty znasz wszystkie utrapienia, Jałcie nas spotkały.",
      "Zstąpili ojcowie nasi do Egiptu, gdzie przebywali przez wiele lat, gdzie Egipcjanie źle się odnosili do nas i do ojców naszych,",
      "lecz wołaliśmy do Jahwe, a On wysłuchał naszego wołania i posłał anioła, który nas wyprowadził z Egiptu. I oto jesteśmy w Kadesz, miejscowości na granicy twego kraju.",
      "Pozwól nam łaskawie przejść przez twoją ziemię. Nie będziemy przechodzić przez pola i przez winnice i nie będziemy pić wody ze studzien. Chcemy jedynie iść po królewskiej drodze i nie zbaczać ani na prawo, ani na lewo, dopóki nie przejdziemy przez twoje terytorium”.",
      "Odpowiedział im Edom: „Nie będziesz przechodził, przez moją ziemię, żebym ja nie wyszedł z mieczem przeciw tobie”.",
      "Odpowiedzieli im znów synowie Izraela: „Pójdziemy wytyczoną drogą, a gdybyśmy pili wodę twoją, tak ja, jak i moje bydło, wówczas wam zapłacę. To przecież jest niczym. Własnymi stopami przejdę”.",
      "Odpowiedział Edom: „Nie możesz przechodzić”. I wyszedł Edom naprzeciw z licznym ludem i z wielką potęgą.",
      "Odmówił Edom zezwolenia Izraelowi na przejście przez jego terytorium i Izrael odwrócił się od niego.",
      "Synowie Izraela wyruszyli z Kadesz i przybyła cała społeczność do góry Hor.",
      "Wówczas przemówił Jahwe do Mojżesza i do Aarona na górze Hor na granicy kraju Edomu:",
      "„Aaron zostanie dołączony do swego ludu i nie wejdzie do ziemi, którą dam synom Izraela, gdyż byliście oporni memu rozkazowi przy wodzie Meriba.",
      "Weź Aarona i Eleazara, syna jego, i przyprowadź ich na górę Hor.",
      "Tam zdejmiesz Aaronowi jego szaty arcykapłańskie i ubierzesz w nie jego syna Eleazara. Aaron bowiem będzie zabrany i umrze tam”.",
      "Postąpił Mojżesz według rozkazu Jahwe i wyszli na oczach całej społeczności na górę Hor.",
      "Tam Mojżesz zdjął szaty arcykapłańskie z Aarona i ubrał w nie jego syna Eleazara. Aaron umarł na szczycie góry, a Mojżesz i Eleazar zstąpili z góry na dół.",
      "Gdy się dowiedziała cała społeczność, że umarł Aaron, opłakiwał go cały dom Izraela."
    ],
    [
      "Kananejski król Aradu, mieszkający w Negebie, dowiedziawszy się, że Izrael podróżuje drogą Atarim, wyruszył naprzeciw Izraelowi i uprowadził od niego jeńców.",
      "A Izrael złożył taki ślub: „Jeśli Ty poddasz ten lud mnie, wówczas ślubuję zniszczyć ich miasta”.",
      "I wysłuchał Jahwe wołania Izraela i wydał Kananejczyków w jego władzę. On ich zniszczył jako herem. Z tego powodu miejsce to nazwano Hormą.",
      "Od góry Hor wyruszyli w kierunku Morza Czerwonego, ażeby obejść kraj Edom. Podczas tej podróży lud stał się niecierpliwy.",
      "I zaczął szemrać przeciw Bogu i Mojżeszowi: „Dlaczego wyprowadziliście nas z Egiptu, abyśmy pomarli na pustyni, ponieważ nie mamy tutaj chleba i nie mamy także wody, a uprzykrzył się nam ten nudny pokarm”.",
      "Zesłał tedy Jahwe na lud węże płonące, a one kąsały lud, a dużo ludzi z Izraela umierało.",
      "I przyszedł lud do Mojżesza i tak mówił: „Zgrzeszyliśmy, ponieważ szemraliśmy przeciw Jahwe i przeciw tobie. Wstawiaj się za nami do Jahwe, aby oddalił od nas węże”. I wstawiał się Mojżesz za ludem.",
      "I rzekł Jahwe do Mojżesza: „Każ zrobić płonącego [węża] i umieść go na słupie, a każdy, który zostanie ukąszony, popatrzy na niego, pozostanie przy życiu”.",
      "I kazał Mojżesz uczynić węża z miedzi i umieścił go na słupie. I gdy kogo wąż ukąsił, a spojrzał na miedzianego węża, pozostawał przy życiu.",
      "Wyruszyli synowie Izraela i rozbili namioty w Obot.",
      "Po wyruszeniu z Obot rozbili namiot w Ijje Abarim na pustyni, która jest naprzeciw Moabu, gdzie słońce wschodzi.",
      "Stąd wyruszyli i rozbili namiot przy potoku Zared.",
      "A stąd znów wyruszyli i rozbili obóz po drugiej stronie potoku Arnon na pustyni. Wypływa on z kraju Amorytów i stanowi granicę między Moabem a Amorytami.",
      "Z tego to powodu jest powiedziane w księdze „Wojen Jahwe”: „Do Waheb w Sufa [przyszliśmy] i do dopływu Arnonu,",
      "a potem do łożysk potoków Arnonu, które rozciągają się aż do miejscowości Ar, i skręca się do granicy Moabu”.",
      "A stamtąd [przyszli] do Beer. Jest to studnia, o której Jahwe powiedział do Mojżesza: „Zbieraj lud, a Ja mu dam wodę”.",
      "Śpiewał wtedy Izrael taką pieśń: „Tryskaj źródło, śpiewajcie mu.",
      "Studnia, którą odkryli książęta, którą odkryli książęta ludu berłami i swymi laskami”. A z pustyni [przybyli] do Mattana,",
      "a z Mattana do Nahaliel, a z Nahaliel do Bamot.",
      "Z Bamot [przybyli] do dolin, które leżą w ziemi Moab, naprzeciw góry Pisga, która się wznosi nad pustynią.",
      "Wówczas posłał Izrael posłów do Sihona, króla Amorytów, prosząc:",
      "„Pozwól, że przejdę przez twój kraj. Nie pójdziemy po twoich polach ani winnicach i nie będziemy pili wody ze studzien. Pójdziemy drogą królewską, póki nie przekroczymy twoich granic”.",
      "Lecz Sihon nie pozwolił, aby Izrael przeszedł przez jego kraj. Ponadto zebrał Sihon lud i wyruszył przeciw Izraelowi na pustynię i przybył do Jahsy, gdzie stoczył bitwę z Izraelem.",
      "Ale Izrael pobił go ostrzem miecza i wziął w posiadanie kraj od Arnonu aż do Jabboku i aż do granicy kraju Ammonitów, gdyż umocniona była granica synów Ammona.",
      "I zajął Izrael wszystkie miasta kraju Sihona i osiedlił się Izrael we wszystkich miastach amoryckich, w Heszbonie i we wszystkich przynależnych doń miejscowościach,",
      "ponieważ Heszbon był miastem Sihona, króla Amorytów, prowadzącego wojnę z poprzednim królem Moabu, i zabrał mu cały kraj aż do Arnon.",
      "Dlatego to śpiewają poeci: „Pójdźcie do Heszbonu. Niech będzie odbudowane i umocnione miasto Sihona,",
      "gdyż z Heszbon wyszedł ogień i płomień z miasta Sihona. Pochłonął Ar Moab, właścicieli wzgórz Arnonu.",
      "Biada tobie, Moabie, zginąłeś ludu Kemosza, twój bóg dopuścił ucieczkę na twych synów oraz niewolę na twoje córki, i na Sihona króla Amorytów.",
      "Ich potomstwo zginęło między Heszbonem a Dibonem. Myśmy zniszczyli ich do Nofa i aż do [miasta] Madaby”.",
      "I osiadł się Izrael w kraju Amorytów.",
      "Mojżesz wysłał wywiadowców do Jazer. Potem zajęto przylegle jego okolice, a wypędzono Amorytów.",
      "A [Izraelici] zawrócili i poszli drogą do Baszan. Og, król Baszanu, wyszedł naprzeciw nich z całym swoim ludem na walkę koło Edrej.",
      "Powiedział wówczas Jahwe do Mojżesza: „Nie bój się go, gdyż wydam go w ręce twoje z całym ludem i z całym jego krajem, postąpię z nim tak, jak postąpiłem z Sihonem, królem Amorytów, który mieszkał w Heszbonie”.",
      "Pokonano zaś z nim jego synów i cały jego lud, tak że nikt nie pozostał, i wzięto w posiadanie jego kraj."
    ],
    [
      "Potem ruszyli dalej synowie Izraela i rozbili namioty na równinach Moabu, po tamtej stronie Jordanu, naprzeciw Jerycha.",
      "Balak, syn Sippora, widział wszystko, co Izrael uczynił Amorytom.",
      "Ogarnęło przerażenie Moaba przed tym ludem, gdyż był bardzo liczny, i miał lęk Moab przed synami Izraela.",
      "A Moab powiedział do starszych Madianu: „Teraz pożre to mnóstwo wszystko, co wokół nas jest, jak pożera wół trawę polną”. A Balak, syn Sippora, był królem Moabu wówczas.",
      "On też wysłał posłów do Balaama, syna Beora, do Petor, które leży nad rzeką, i do Amaw, ażeby go przywołać i ażeby mu powiedzieć: „Oto lud wyszedł z Egiptu, zakrył on powierzchnię ziemi i osadza się przede mną.",
      "Przeto teraz przybądź, przeklnij mi ten lud, ponieważ potężniejszy jest niźli ja; może będę mógł go pobić i wypędzić go z kraju, ponieważ wiem, że kogo ty błogosławisz jest pobłogosławiony, a kogo ty przeklniesz jest przeklęty”.",
      "A starsi Moabu wraz ze starszymi Madianu poszli z zapłatą za wieszczbę w ręku swym, a przybywszy do Balaama powtórzyli mu słowa Balaka.",
      "On zaś rzekł im: „Przenocujcie tu tę noc, a dam wam odpowiedź, tak jako Jahwe mi powie”. I książęta Moabu pozostali przy Balaamie.",
      "A Bóg przyszedł do Balaama i rzekł: „Kto są ci mężowie u ciebie?”",
      "Balaam odpowiedział Bogu: „Balak, syn Sippora, król Moabu, przysłał do mnie,",
      "mówiąc: Oto lud, który wyszedł z Egiptu, zakrył on powierzchnię ziemi. Przeto przybądź teraz, przeklnij mi go, może będę mógł z nim walczyć i wypędzić go”.",
      "Na to rzekł Bóg do Balaama: „Nie możesz iść z nimi, nie możesz przeklinać tego ludu, bo on jest błogosławiony”.",
      "A powstawszy rano, Balaam powiedział do książąt Balaka: „Wracajcie do swego kraju, gdyż Jahwe zabronił mi iść z wami”.",
      "Powstali wtedy książęta Moabu, a przybywszy do Balaka powiedzieli mu: „Balaam nie chciał iść z nami”.",
      "Wówczas Balak posłał jeszcze raz książąt, tylko liczniejszych i dostojniejszych, niż tamci.",
      "Skoro przyszli do Balaama powiedzieli doń: „Tak powiedział Balak, syn Sippora: Nie ociągaj się przyjść do mnie,",
      "albowiem uczczę cię bardzo i cokolwiek powiesz mi, uczynię. Przyjdźże przeto i przeklnij mi ten lud”.",
      "Balaam odpowiedział w ten sposób sługom Balaka: „Choćby mi dał Balak swój dom pełen srebra i złota, nie mógłbym przestąpić rozkazu Jahwe, Boga mego, czyniąc coś małego czy coś wielkiego.",
      "A zatem zostańcie wy tutaj przez tę noc, a dowiem się, co Jahwe będzie jeszcze mówił do mnie”.",
      "W nocy przyszedł Bóg do Balaama i powiedział: „Skoro ci mężowie przyszli, aby cię zawezwać, wstań i idź z nimi, ale uczynisz tylko to, co ci powiem”.",
      "Wstał wtedy Balaam rano i osiodłał swą oślicę i pojechał z książętami Moabu.",
      "A gniew Boga zapłonął, ponieważ on pojechał na swej oślicy i dwaj pacholęta z nim. I stanął anioł Jahwe na drodze, aby mu stawić opór.",
      "A gdy oślica ujrzała anioła Jahwe, stojącego na drodze z wyciągniętym mieczem w swym ręku, zboczyła z drogi i weszła na pole. I bił Balaam oślicę, ażeby ją zawrócić na drogę.",
      "Wówczas anioł Jahwe stanął na ścieżce między winnicami ogrodzonymi z tej i z tamtej strony murem.",
      "Gdy ujrzała oślica anioła Jahwe, przycisnęła się do muru i przygniotła nogę do ściany, i znowu ją bił.",
      "A anioł Jahwe poszedł dalej i stanął w miejscu tak ciasnym, gdzie nie było żadnej drogi, aby go można wyminąć, ani z prawej, ani z lewej strony.",
      "Gdy oślica zobaczyła anioła Jahwe, padła pod Baalamem, a Balaam rozgniewał się i zaczął bić oślicę kijem.",
      "A Jahwe otworzył gębę oślicy i przemówiła do Baalama: „Com ci uczyniła, żeś mnie bił teraz już po trzykroć?”",
      "Balaam rzekł do oślicy: „ponieważ igraszki urządzałaś sobie. Jeślibym miał miecz w ręku, zabiłbym cię”.",
      "Oślica odpowiedziała Balaamowi: „Czyż ja nie jestem twoją oślicą, na której jeździłeś od [początku] twego [życia] aż po dzień dzisiejszy? Czyż kiedykolwiek miałam zwyczaj czynić coś podobnego?” Odpowiedział: „Nie”.",
      "Wtedy otworzył Jahwe oczy Balaama i ujrzał anioła Jahwe, stojącego na drodze z wyciągniętym mieczem w ręku. Skłonił się wówczas i padł na twarz swoją.",
      "Powiedział zaś do niego anioł Jahwe: „Czemu aż po trzykroć biłeś oślicę swoją? Oto ja wyszedłem, aby przeszkodzić [pójściu], bo droga twoja przede mną wiedzie do przepaści.",
      "Oślica ujrzała mnie i ustąpiła przed moim obliczem. Gdyby nie ustąpiła przede mną, wówczas zabiłbym cię, a ją pozostawiłbym przy życiu”.",
      "Wówczas Balaam powiedział do anioła Jahwe: „Zgrzeszyłem, ponieważ nie wiedziałem, żeś ty stanął przede mną na drodze. Teraz, gdy to złe jest w oczach twoich, powrócę”.",
      "Lecz anioł Jahwe rzekł do Balaama: „Idź z tymi mężami, ale tylko to, co powiem do ciebie, to powiesz”. I poszedł Balaam z książętami Balaka.",
      "Gdy Balak dowiedział się, iż Balaam przybywa, wyszedł naprzeciw niego do Ir-Moabu, które leżało nad Amonem na samej granicy jego kraju.",
      "Balak rzekł do Balaama: „Czyż nie posyłałem posłańców do ciebie? Czemu do mnie nie przybyłeś? Czyż nie będę mógł hojnie cię uczcić?”",
      "Odpowiedział Balaam Balakowi: „Przecież przybyłem do ciebie, a teraz, czy mogę coś powiedzieć do ciebie? Jedynie słowo, które Jahwe włoży w usta moje, to będę mógł ci powiedzieć”.",
      "Poszedł tedy Baalam z Balakiem i przybyli do Kirjat Husot.",
      "Balak złożył ofiarę z bydła i z trzody i posłał z tego część Balaamowi i książętom, którzy z nim byli.",
      "I wziął nazajutrz Balak Balaama i wprowadził go na Bamot-Baal i ujrzał stamtąd najdalszą część ludu."
    ],
    [
      "Wówczas Balaam powiedział do Balaka: „Zbuduj mi tu siedem ołtarzy i przygotuj mi siedem cielców i siedem baranów”.",
      "Balak uczynił, jak rozkazał Balaam, i złożył ofiarę całopalenia z cielca i barana na każdym ołtarzu.",
      "Powiedział Balaam do Balaka: „Stań przy całopaleniu, a ja pójdę, bo może Jahwe zechce spotkać się ze mną, a cokolwiek mi objawi, opowiem ci”. I poszedł na puste miejsce.",
      "A Bóg spotkał się z Balaamem, a on rzekł doń: „Postawiłem siedem ołtarzy i ofiarowałem na każdym cielca i barana”.",
      "A Jahwe włożył słowo swoje w usta Balaama i powiedział: „Wróć do Balaka i tak mu mów”.",
      "Wrócił do niego, a on i wszyscy książęta Moabu stali przy swej ofierze całopalenia.",
      "Wówczas wypowiedział on takie swe pouczenie: „Balak przywiódł mię z Aramu, król Moabu z gór Wschodu: Przyjdź, przeklnij mi Jakuba, i przyjdź, złorzecz Izraelowi.",
      "Jakże ja mam przeklinać, kogo Bóg nie przeklął? Jakże ja mam złorzeczyć, komu Bóg nie złorzeczył?",
      "Bo ze szczytu skał widzę go i ze wzgórz oglądam go. Oto lud, który sam mieszka i między narody się nie liczy.",
      "Któż mógłby policzyć proch Jakuba i podać liczbę pyłu Izraela. Obym umarł śmiercią sprawiedliwych i oby moje ostateczne rzeczy były jako jego”.",
      "Balak powiedział do Balaama: „Cóżeś mi uczynił. Nająłem cię, abyś przeklinał moich wrogów, a ty ich błogosławiłeś”.",
      "A on odpowiedział: „Czyż nie muszę sumiennie wypowiadać tego, co Jahwe włożył w usta moje?”",
      "Balak powiedział doń: „Pójdziesz ze mną na inne miejsce, skąd będziesz mógł ich oglądać. Stąd widzisz tylko ich część, ale wszystkich nie zobaczysz. Przeklinaj ich stamtąd”.",
      "I zaprowadził go na polanę czatujących, na szczyt Pisga, gdzie zbudował siedem ołtarzy i złożył ofiarę całopalenia z cielca i barana na każdym ołtarzu.",
      "Powiedział Balaam do Balaka: „Stań tutaj przy swej ofierze całopalenia, a ja wtedy spotkam się tam”.",
      "Wtedy spotkał się Jahwe z Balaamem, włożył słowa w usta jego, mówiąc: „Wracaj do Balaka i tak mu powiedz”.",
      "I wrócił do niego, gdy on stał razem z książętami Moabu przy ofierze całopalenia, a Balak zapytał go: „Co powiedział Jahwe?”",
      "Wówczas wypowiedział on takie swe pouczenie: „Wstań, Balaku, i posłuchaj, nastaw uszu, synu Sippora!",
      "Nie jest człowiekiem Bóg, ażeby kłamał, ani synem człowieczym, żeby odwoływał. Czyż On jest tym, który przyrzeka, a nie wykonuje, który przyrzeka, a nie wypełnia?",
      "Otóż ja otrzymałem rozkaz błogosławienia, pobłogosławię i ja nie mogę cofnąć.",
      "Nie dostrzegam żadnego zła w Jakubie, nie widzę żadnego nieszczęścia w Izraelu. Jahwe, jego Bóg, jest przy nim, a okrzyki radości na cześć króla są tam.",
      "Bóg, który go wyprowadził z Egiptu, jest dla niego jako rogi bawołu.",
      "Zaprawdę, nie ma wieszczbiarstwa przeciw Jakubowi i na nic wieszczby przeciw Izraelowi. Jednak w stosownym czasie powie się Jakubowi i oznajmi się Izraelowi: „Czego to dokonał Bóg?”",
      "Oto lud, który się podnosi jako lwica i jako lew powstaje. Nie położy się, aż pożre łup i krew pobitych wypije”.",
      "Rzekł wówczas Balak do Balaama: „Jeśli nie chcesz ich przeklinać, to przynajmniej ich nie błogosław”.",
      "Balaam odpowiedział tak Balakowi: „Czyż nie powiedziałem ci: Wszystko, co Jahwe powie, to uczynię?”",
      "Powiedział Balak do Balaama: „Chodźże, zaprowadzę cię na inne miejsce. Może będzie ono przyjemniejsze w oczach Boga i będziesz go mógł przeklinać stamtąd”.",
      "Wtedy zaprowadził Balak Balaama na szczyt Peor, który się wznosi nad pustynią,",
      "zaś Balaam rzekł do Balaka: „Zbuduj mi tutaj siedem ołtarzy, przygotuj mi siedem cielców i siedem baranów”.",
      "Balak uczynił, jak polecił mu Balaam, i złożył ofiarę całopalenia na każdym ołtarzu z cielca i barana."
    ],
    [
      "Gdy Balaam widział, że było to miłe w oczach Jahwe, aby błogosławił Izraela, nie poszedł już szukać wieszczby jak poprzednio, lecz skierował swe oblicze ku pustyni.",
      "A Balaam podniósł swe oczy i zobaczył Izraela obozującego według swych pokoleń, a Duch Boży był nad nim.",
      "Wówczas wypowiedział on takie pouczenie: „Przepowiednia Balaama, syna Beora, i przepowiednia męża o otwartych oczach.",
      "Przepowiednia słyszącego słowa Boga, który ogląda wizje Wszechmogącego, upada, a jego oczy są otwarte.",
      "Jak piękne są twoje namioty, Jakubie, i twoje przybytki, Izraelu!",
      "Jako doliny potoków rozciągają się, jako ogrody nad rzeką, jako dęby, które Jahwe posadził, jako cedry nad wodą!",
      "Woda płynie z jego obu wiader, a jego zasiew rośnie w obfitej wilgoci. A bardziej wywyższony będzie jego król, niż Agag, i podnosić się będzie jego królestwo.",
      "A Bóg, który wywiódł go z Egiptu, jest dlań jako rogi bawołu, pożre on ludy, które są jego przeciwnikami, a ich kości pogryzie i ich biodra pogruchoce.",
      "Ugiął się on, położył jako lew i jako lwica. Któż go skłoni do powstania. Każdy, kto ciebie pobłogosławi, jest błogosławiony. Każdy, kto ciebie przeklnie, ten jest przeklęty”.",
      "A gniew Balaka zapłonął przeciw Balaamowi i on uderzył w swe ręce i powiedział Balak do Balaama: „Wezwałem cię do złorzeczenia moich nieprzyjaciół, a tyś ich pobłogosławił już trzy razy.",
      "A teraz uciekaj do miejsca swego. Ja powiedziałem: Uczczę ciebie, a oto Jahwe pozbawił cię czci”.",
      "Powiedział Balaam do Balaka: „Czyż nie powiedziałem w ten sposób do wysłańców, których przysłałeś do mnie:",
      "„Choćby mi dał Balak swój dom pełen srebra i złota, nie mógłbym przestąpić nakazu Jahwe, mówiąc coś dobrego lub złego z własnej ochoty. Co Jahwe będzie mówił, to powiem”.",
      "Teraz oto odchodzę do mego ludu, ale wpierw oznajmię ci, co ten lud uczyni ludowi twemu przy końcu dni”.",
      "I wypowiedział on takie pouczenie: „Przepowiednia Balaama syna Beora. Przepowiednia męża z otwartymi oczyma.",
      "Przepowiednia słyszącego słowa Boga, który zna umiejętność Najwyższego, który ogląda wizje Wszechmocnego.",
      "Widzę go, ale nie teraz, oglądam go, ale nie z bliska. Wynijdzie gwiazda z Jakuba i powstanie berło z Izraela. I zdruzgocze skronie Moabu i wytępi wszystkich synów Seta.",
      "A Edom będzie posiadłością i posiadłością będzie Seir swych nieprzyjaciół, a Izrael będzie wykonywał władzę.",
      "On włada z Jakuba i przyprawi o zgubę uchodźców z miasta”.",
      "A zobaczywszy Amaleka, wygłosił on takie pouczenie: „Pierwszy z narodu, Amalek, będzie zgubiony”.",
      "Ujrzał Kenitów i wygłosił takie pouczenie: „Mocne jest mieszkanie twoje i założone na skale gniazdo twoje.",
      "Lecz Kain będzie usunięty, gdy Assur uprowadzi cię”.",
      "I wygłosił takie pouczenie: „Biada! Któż pozostanie przy życiu od chwili, gdy to Bóg ześle.",
      "A okręty z wyspy Kittim przybędą i będą uciskać Assura i będą też uciskać Ebera, ale i oni przepadną na zawsze”.",
      "Wtedy powstał Balaam i powrócił do miejsca zamieszkania, a także Balak poszedł drogą swoją."
    ],
    [
      "Gdy Izrael zatrzymał się w Szittim, wówczas lud począł oddawać się nierządowi z córkami Moaba.",
      "One to zapraszały lud na uroczystości ofiar, składanych ich bogom. A lud jadł i oddawał cześć ich bogom.",
      "Izrael przylgnął do Baal-Peora, toteż Jahwe zapłonął gniewem przeciw niemu.",
      "I rzekł Jahwe do Mojżesza: „Zbierz wszystkich przywódców ludu i wbij ich na pal dla [przebłagania] Jahwe na wprost słońca, a wtedy odwróci się gwałtowny gniew Jahwe od Izraela”.",
      "Wówczas powiedział Mojżesz do sędziów Izraela: „Każdy z was niechaj zabija tych ze swoich ludzi, którzy się oddawali Baal-Peorowi”.",
      "Jeden ze synów Izraela przybył i przyprowadził Madianitkę do swoich braci przed oczyma Mojżesza i całej społeczności synów Izraela, gdy oni lamentowali u wejścia do namiotu Spotkania.",
      "I ujrzał to Pinchas kapłan, syn Eleazara, syna Aarona, podniósłszy się spośród [zebrania] społeczności, wziął włócznię w swe ręce",
      "i poszedł za owym mężczyzną izraelskim do komnaty ich namiotu i przebił obydwoje, mężczyznę i kobietę, a kobietę w brzuch. I zatrzymała się plaga u synów Izraela.",
      "Zginęło ich wtedy dwadzieścia cztery tysiące.",
      "Potem rzekł tak Jahwe do Mojżesza:",
      "„Pinchas, syn Eleazara, syna Aarona kapłana, oddalił Mój gniew od synów przez swą żarliwość, którą okazał w Mojej sprawie wpośród synów Izraela. Przeto nie wytraciłem w Mojej żarliwości wszystkich synów Izraela.",
      "Oznajmij mu przeto to: Oto ja zawieram z nim przymierze pokoju.",
      "Będzie to zaś dla niego i jego potomków po nim przymierze, które mu zapewni kapłaństwo na zawsze, gdyż się okazał pełen żarliwości o swego Boga i dokonał przebłagania za synów Izraela”.",
      "Imię tego Hebrajczyka, który został zabity razem z Madianitką, było Zamri. Był on synem Salu, przełożonego jednego rodu [z pokolenia] Symeona.",
      "A imię zabitej kobiety madianickiej było Kozbi, córka Sura, który był przełożonym jednego rodu, czyli madianickiego pokolenia.",
      "Wtedy rzekł Jahwe do Mojżesza:",
      "„Bądźcie przeciwnikami Madianitów i uderzycie na nich,",
      "ponieważ i oni byli waszymi przeciwnikami przez swe zasadzki, jakie knowali przeciwko wam już to przez Peor, już to przez Kozbi, córkę przełożonego madianickiego, a ich siostrę, która została zabita w dzień plagi, jaka spadła na was za Peor”."
    ],
    [
      "rzekł Jahwe do Mojżesza i Eleazara, syna kapłana Aarona:",
      "„Dokonajcie spisu całej społeczności synów Izraela, od dwudziestu lat wzwyż, według rodów, wszystkich zdolnych do wojska”.",
      "Wówczas Mojżesz i kapłan Eleazar tak zarządzili na stepach Moabu nad Jordanem naprzeciw Jerycha:",
      "„Od dwudziestu lat wzwyż, jak to Jahwe nakazał Mojżeszowi i synom Izraela wychodzącym z kraju egipskiego [należy uczynić spis]”.",
      "Pierworodnym Izraela był Ruben, a synami Rubena byli Henoch, od którego wywodzi się ród Henochitów, Pallu, od którego wywodzi się ród Palluitów,",
      "Hesron, od którego wywodzi się ród Hesronitów, Karm, od którego wywodzi się ród Karmitów.",
      "To są rody pokolenia Rubena. A było tych, których policzono, czterdzieści trzy tysiące siedemset trzydziestu.",
      "Synowie Pallu: Eliab,",
      "a synowie Eliaba: Namuel, Datan i Abiram. Datan i Abiram byli to ci, którzy byli znaczni w społeczności i którzy wszczęli bunt przeciwko Mojżeszowi i przeciw Aaronowi z gromadą Koracha, występując przeciw Jahwe.",
      "Wtedy rozwarła się ziemia i pochłonęła ich razem z Korachem, podczas gdy stronnicy ich umarli, gdyż ogień pożarł dwustu pięćdziesięciu mężów. W ten sposób stali się oni znakiem ostrzegawczym.",
      "Synowie Koracha jednak nie zginęli.",
      "Synowie Symeona według rodów: od Namuela pochodzi ród Namuelitów; od Jamina ród Jaminitów; od Jakina ród Jakinitów.",
      "Od Zeracha pochodzi ród Zerachitów; od Saula ród Saulitów.",
      "To są rody Symeonitów. A było tych, których policzono, dwadzieścia dwa tysiące dwustu.",
      "Synowie Gada według swych rodów: od Sefona pochodzi ród Sefonitów; od Haggiego ród Haggitów; od Suniego ród Sunitów.",
      "Od Ozniego ród Oznitów; od Eriego ród Eritów.",
      "Od Aroda ród Arodytów i od Areliego ród Arelitów.",
      "To są rody pokolenia Gada. A było tych, których policzono, czterdzieści tysięcy pięciuset.",
      "Synami Judy byli: Her i Onan. Her i Onan umarli w ziemi Kanaan.",
      "Synowie Judy według swych rodów: od Seli pochodzi ród Selitów; od Faresa ród Faresytów; od Zaracha ród Zarachitów.",
      "Synowie Faresa: od Hesrona pochodzi ród Hesronitów, od Hamula ród Hamulitów.",
      "To są rody Judy. A było tych, których policzono, siedemdziesiąt sześć tysięcy pięciuset.",
      "Synowie Issachara według swych rodów: od Toli pochodzi ród Tolitów; od Puwy ród Puwitów.",
      "Od Jaszuba ród Jaszubitów; od Szimrona ród Szimronitów.",
      "To są rody Issachara. A było tych, których policzono, sześćdziesiąt cztery tysiące trzystu.",
      "Synowie Zabulona według swych rodów: od Sereda pochodzi ród Seredytów; od Elona ród Elonitów, a od Jahlela ród Jahlelitów.",
      "To są rody Zabulona. A było tych, których policzono, sześćdziesiąt tysięcy pięciuset.",
      "Synowie Józefa według swych rodów: Manasses i Efraim.",
      "Synowie Manassesa: od Makira pochodzi ród Makirytów. A Makir był ojcem Gileada. Od Gileada pochodzi ród Gileadytów.",
      "Synami Gileada byli Jezer, od którego pochodzi ród Jezerytów, Helek, od którego pochodzi ród Helekitów,",
      "Asriel, od którego pochodzi ród Asrielitów, Sychem, od którego pochodzi ród Sychemitów,",
      "Szemida, od którego pochodzi ród Szemidytów i Hefer, od którego pochodzi ród Heferytów.",
      "Selofchad, syn Hefera, nie miał synów, ale tylko córki. Córki Selofchada miały imiona: Machla, Noa, Hogla, Milka i Tirsa.",
      "To są rody pokolenia Manassesa. A tych, których policzono, było pięćdziesiąt dwa tysiące siedmiuset.",
      "Synowie Efraima według swoich rodów: od Szutalacha pochodzi ród Szutalachitów; od Bekera ród Bekerytów; od Tachana ród Tachanitów.",
      "A ci są synowie Szutalacha: Eran, od którego pochodzi ród Eranitów.",
      "To są rody synów Efraima. A tych, których policzono, było trzydzieści dwa tysiące pięciuset. Są to potomkowie Józefa według swych rodów.",
      "Synowie Beniamina według swych rodów: od Beli pochodzi ród Belaitów; od Asbela ród Asbelitów; od Achirama ród Achiramitów;",
      "od Szefuma ród Szefumitów; od Hufama ród Hufamaitów.",
      "Synami Beli byli Ard i Naaman; od Arda ród Ardytów, a od Naamana ród Naamanitów.",
      "To są rody pokolenia Beniamina. A tych, których policzono, było czterdzieści pięć tysięcy sześciuset.",
      "Synowie Dana według swych rodów: od Szuchama pochodzi ród Szuchamitów. To jest ród pokolenia Dana.",
      "A tych, których policzono z rodu Szuchamitów, było sześćdziesiąt cztery tysiące czterystu.",
      "Synowie Asera według swych rodów: od Jimny pochodzi ród Jimnitów; od Jiszwiego ród Jiszwitów; od Berii ród Beriitów.",
      "Od synów Berii pochodzą: od Hebera ród Heberytów, a od Malkiela ród Malkielitów.",
      "Córka Asera nazywała się Sarach.",
      "To są rody pokolenia Asera. A tych, których policzono, było pięćdziesiąt trzy tysiące czterystu.",
      "Synowie Neftalego według swych rodów: od Jahsela pochodzi ród Jahselitów; od Guni ród Gunitów,",
      "od Jesera ród Jeserytów; od Salema ród Salemitów.",
      "To są rody pokolenia Neftalego. A tych, których policzono, było czterdzieści pięć tysięcy czterystu.",
      "To są synowie Izraela. A tych wszystkich, których policzono, było razem sześćset jeden tysięcy siedemset trzydziestu.",
      "Następnie tak powiedział Jahwe do Mojżesza:",
      "„Pomiędzy nich rozdzielisz ziemię według liczby osób jako dziedzictwo.",
      "Liczniejszemu [pokoleniu] większe dasz dziedzictwo, a mniejszemu [pokoleniu] mniejsze dasz dziedzictwo, każdemu według liczby spisanych będzie dane dziedzictwo.",
      "Ziemia losem ma być podzielona, a dziedzictwo mają otrzymać według osób pokoleń ojcowskich.",
      "Według rozstrzygnięcia losu ma być podzielone dziedzictwo zarówno między znacznych, jak i nieznacznych”.",
      "A oto spisani lewici według rodów: od Gerszona pochodzi ród Gerszonitów; od Kehata ród Kehatytów; od Merariego ród Merarytów;",
      "a dalsze rody Lewiego: ród Libnitów, ród Hebronitów, ród Machlitów, ród Muszytów i ród Korachitów. Kahat był ojcem Amrama.",
      "A imię żony Amrama było Jokabed, a była córką Lewiego, która mu się urodziła w Egipcie. Z niej urodzili się Amramowi: Aaron i Mojżesz oraz ich siostra Maria.",
      "Aaronowi urodzili się: Nadab, Abihu, Eleazar i Itamar.",
      "Nadab i Abihu zginęli, gdy nieśli przed Jahwe obcy ogień w ofierze.",
      "Liczba spisanych wszystkich męskich potomków, od jednego miesiąca wzwyż, była dwadzieścia trzy tysiące. Nie byli jednak spisani razem z innymi Izraelitami i nie otrzymali działu pośród synów Izraela.",
      "A byli spisani przez Mojżesza i kapłana Eleazara na stepach Moabu w pobliżu. Jordanu naprzeciw Jerycha.",
      "Pośród nich nie było nikogo z tych, których Mojżesz i Aaron spisał, gdy dokonywał spisu synów Izraela na pustyni Synaj,",
      "gdyż według zapowiedzi Jahwe umarli na pustyni i nie pozostał nikt z nich, jak tylko Kaleb, syn Jefunnego, i Jozue, syn Nuna."
    ],
    [
      "Potem zbliżyły się córki Selofchada, syna Hefera, syna Gileada, syna Makira, syna Manassesa, syna Józefa. Imiona ich były: Machla, Noa, Hogla, Milka i Tirsa.",
      "Stanęły przed Mojżeszem, kapłanem Eleazarem, przed książętami, całą społecznością przy wejściu do namiotu Spotkania i powiedziały:",
      "„Nasz ojciec zmarł na pustyni, ale nie należał do tych, którzy się sprzymierzyli przeciw Jahwe w grupie Koracha. Umarł zaś za swój własny grzech, a nie miał synów.",
      "Czemuż tedy ma zniknąć z jego rodu imię naszego ojca, który nie miał syna? Dlatego daj nam dział pośród braci naszego ojca”.",
      "Mojżesz przyniósł sprawę sporną przed Jahwe,",
      "a Jahwe rzeki do Mojżesza:",
      "„Córki Selofchada słusznie mówią; daj im na własność dział pośród braci ich ojca, a dziedzictwo ojca niech przejdzie na nie.",
      "Synom zaś Izraela powiedz tak: Jeśli ktoś umrze, a nie miałby syna, wówczas przeniesiecie jego dziedzictwo na córki.",
      "A jeśli nie miałby i córek, wówczas dacie dziedzictwo jego braciom.",
      "Jeśliby i braci nie miał, wówczas dacie dziedzictwo braciom jego ojca.",
      "A jeśliby i nie miał braci jego ojca, wtedy jego dziedzictwo dacie komuś innemu z najbliższych krewnych z jego rodu, a on je weźmie w posiadanie. Takie to prawo postępowania będą mieli synowie Izraela, przekazane przez Jahwe Mojżeszowi”.",
      "Potem Jahwe powiedział do Mojżesza: „Wejdź na góry Abarim i popatrz na kraj, który ja dam synom Izraela.",
      "Gdy się mu napatrzysz, zostaniesz dołączony do swego ludu, jak został dołączony Aaron, twój brat.",
      "Wyście się bowiem sprzeciwili Mojemu nakazowi na pustyni Sin, gdy społeczność się zbuntowała przeciw Mnie, i gdy Ja wam nakazałem ukazać ich oczom Moją świętość przez [wyprowadzenie] wody”. To są wody Meriba obok Kadesz na pustyni Sin.",
      "Wtedy rzekł Mojżesz do Jahwe w ten sposób:",
      "„Jahwe, Boże duchów, zechciej ustanowić jakiegoś człowieka tej społeczności,",
      "który wychodziłby na jej czele i wracał na jej czele i który wyprowadzałby ich i który by ich przyprowadzał, aby ta społeczność Jahwe nie była jak trzoda, która nie ma pasterza”.",
      "Jahwe odpowiedział Mojżeszowi: „Weźmij Jozuego, syna Nuna, męża w którym jest Duch, i włóż rękę twoją na niego.",
      "Potem stawisz go przed kapłanem Eleazarem i przed całą społecznością i dasz mu rozkazy na ich oczach.",
      "Dasz mu część twojej godności, aby mu była posłuszna cała społeczność synów Izraela.",
      "On będzie stawał przed kapłanem Eleazarem, który za niego będzie pytał o rozstrzygnięcie przez urim, przed obliczem Jahwe. Na rozkaz jego będą wyruszać i na jego rozkaz będą wracać zarówno on, jak wszyscy synowie Izraela i cała społeczność”.",
      "Mojżesz wykonał wszystko według rozkazu Jahwe. Wziął Jozuego i stawił go przed kapłanem Eleazarem i przed całą społecznością.",
      "Potem, jak rozkazał Jahwe, włożył swe ręce na Jozuego i dał mu swoje rozkazy."
    ],
    [
      "Jahwe przemówił do Mojżesza w ten sposób:",
      "„Poleć synom Izraela i powiedz im: Winniście starać się, aby Mi składać w określonym czasie dar ofiarny, pokarm Mój na ofiarę spalaną przez ogień na miłą woń.",
      "I powiesz im: To jest ofiara spalana przez ogień, jaką winniście składać dla Jahwe: dwa roczne baranki bez wady codziennie na ustawiczną ofiarę całopalenia.",
      "Jednego baranka złożysz rano, a drugiego złożysz między dwoma wieczorami.",
      "Do tego [dołączysz] na ofiarę mączną dziesiątą część efy mąki pszennej, zmieszanej z czwartą częścią hinu oliwy wyciśniętej z oliwek.",
      "To jest ustawiczne całopalenie, składane na górze Synaj, na miłą woń dla Jahwe.",
      "A jako ofiarę płynną: czwartą część hinu na każdego baranka. A winniście wylać wino w świętym miejscu na ofiarę w płynie dla Jahwe.",
      "A drugiego baranka ofiarujesz między dwoma wieczorami z taką samą ofiarą mączną i taką samą ofiarę z płynów, jak rano, jako woń przyjemną dla Jahwe na ofiarę spalaną przez ogień.",
      "W dniu szabatu winniście złożyć w ofierze dwa baranki roczne bez wady, a do tego na ofiarę mączną: dwie dziesiąte części [efy] mąki pszennej, zmieszanej z oliwą, i odpowiednią ofiarę z płynów.",
      "Taka jest ofiara całopalna na każdy szabat oprócz [zwyczajnego] całopalenia i ofiary z płynów.",
      "W pierwszych [dniach] waszych miesięcy winniście złożyć dla Jahwe na całopalenie: dwa młode cielce, jednego baranka i siedem jednorocznych jagniąt bez wady.",
      "A jako ofiarę mączną do każdego cielca [złożysz]: trzy dziesiąte efy mąki pszennej, zmieszanej z oliwą,",
      "a jako ofiarę mączną do każdego baranka jedną dziesiątą efy pszennej mąki zmieszanej z oliwą. Będzie to całopalenie na miłą woń, ofiarę spalaną przez ogień dla Jahwe.",
      "A do tego na ofiarę z płynów będzie pół hinu wina na każdego cielca, a jedna trzecia hinu na każdego baranka. To jest całopalenie podczas nowiu w [poszczególnych] miesiącach roku.",
      "A ponadto oprócz ofiary ustawicznej należy złożyć dla Jahwe kozła na ofiarę za grzech razem z odpowiednią ofiarą z płynów.",
      "Czternastego dnia pierwszego miesiąca jest Pascha dla Jahwe,",
      "a piętnastego dnia tego miesiąca jest dzień świąteczny. Przez siedem dni musi się spożywać chleby niekwaszone.",
      "W dniu pierwszym jest zebranie święte. Wtedy nie będziecie wykonywać żadnej pracy.",
      "Winniście złożyć na ofiarę spalaną przez ogień, na całopalenie dla Jahwe: dwa młode cielce, jednego barana i siedem jednorocznych jagniąt bez wady.",
      "A na ofiarę mączną [złożysz]: pszenną mąkę, zmieszaną z oliwą; trzy dziesiąte [efy] na każdego cielca, dwie dziesiąte na baranka,",
      "a jedną dziesiątą na każde jagniątko.",
      "A ponadto jednego kozła na ofiarę za grzech, aby dokonać za was obrzędu przebłagania.",
      "Złożycie te ofiary oprócz całopalenia porannego, które jest ustawicznym całopaleniem.",
      "Takie ofiary macie składać codziennie przez siedem dni, jako potrawę spalaną przez ogień, jako miłą woń dla Jahwe. Winny być one składane oprócz codziennego całopalenia i przynależnej ofiary z płynów.",
      "Dzień siódmy będzie znów dniem świętego zebrania i wtedy nie możecie wykonywać żadnej pracy.",
      "Także w dniu pierwocin, kiedy składacie Jahwe ofiarę mączną z nowego zbioru w waszym [święcie] Tygodni, będzie zebranie święte dla was, i wówczas nie możecie wykonywać żadnej pracy.",
      "Winniście złożyć na ofiarę całopalną, jako miłą woń dla Jahwe: dwa jednoroczne cielce, barana i siedem jednorocznych jagniąt.",
      "A jako ofiarę mączną [złożysz]: pszenną mąkę, zmieszaną z oliwą, trzy dziesiąte [efy] na każdego cielca, dwie dziesiąte na barana,",
      "a jedną dziesiątą na każde z siedmiu jagniąt.",
      "A ponadto jednego kozła na ofiarę za grzech, aby dokonać obrzędu przebłagania.",
      "Złożycie te ofiary oprócz codziennego całopalenia i przynależnej ofiary mącznej i ofiary z płynów."
    ],
    [
      "A w pierwszym dniu siódmego miesiąca będzie zebranie święte Wtedy nie możecie wykonywać żadnej roboty. Będzie to dla was dzień [grania trąb].",
      "Winniście złożyć na ofiarę całopalenia, jako miłą woń dla Jahwe: jednego młodego cielca, jednego barana i siedem jagniąt jednorocznych bez wady.",
      "A jako ofiarę mączną: mąkę pszenną, zmieszaną z oliwą, trzy dziesiąte [efy] na jednego cielca, dwie dziesiąte na barana",
      "i jedną dziesiątą na każde jagnię.",
      "A ponadto jednego kozła jako ofiarę za grzech, aby dokonać za was obrzędu przebłagania.",
      "To ofiarujecie oprócz ofiary w nowiu, łącznie z mączną ofiarą, i oprócz codziennego całopalenia z jego ofiarą mączną i jej ofiarą z płynów na miłą woń, jako ofiarę spalaną dla Jahwe.",
      "Także w dniu dziesiątym tego siódmego miesiąca będzie zebranie święte. Będziecie pościć i nie będziecie wykonywać żadnej pracy.",
      "Winniście złożyć na ofiarę całopalenia dla Jahwe, jako miłą woń: jednego młodego cielca, jednego barana i siedem jednorocznych jagniąt bez wady.",
      "A jako ofiarę mączną: mąkę pszenną, zmieszaną z oliwą, trzy dziesiąte [efy] na jednego cielca, dwie dziesiąte na kozła",
      "i jedną dziesiątą na każde jagnię.",
      "A ponadto jednego kozła na ofiarę za grzech, oprócz ofiary za grzech Dnia Pojednania i oprócz codziennych całopaleń z przynależnymi ofiarami mącznymi i ofiarami z płynów.",
      "Również w piętnastym dniu siódmego miesiąca będzie zebranie święte. Nie będziecie wykonywać żadnej roboty i przez siedem dni będziecie obchodzić święto na cześć Jahwe.",
      "Winniście złożyć na całopalenie ofiarę spalaną przez ogień na miłą woń dla Jahwe: trzynaście młodych cielców, dwa barany i czternaście jednorocznych jagniąt bez wady.",
      "A jako [przynależną] ofiarę mączną: mąkę pszenną, zmieszaną z oliwą, trzy dziesiąte [efy] na każdego z trzynastu cielców, dwie dziesiąte [efy] na każdego z dwóch baranów i",
      "jedną dziesiątą [efy] na każde z czternastu jagniąt.",
      "A ponadto jednego kozła na ofiarę za grzech, oprócz ustawicznej ofiary całopalenia i przynależnej do niej ofiary mącznej i ofiary z płynów.",
      "Drugiego dnia: dwanaście młodych cielców, dwa barany i czternaście jednorocznych jagniąt bez wady,",
      "z odpowiednimi ofiarami mącznymi i ofiarami z płynów, w zależności od liczby cielców, baranów i jagniąt, i według przepisów.",
      "A ponadto jednego kozła na ofiarę za grzech, oprócz ustawicznej ofiary całopalenia i przynależnej do niej ofiary mącznej i ofiary z płynów.",
      "Trzeciego dnia: jedenaście młodych cielców, dwa barany i czternaście jednorocznych jagniąt bez wady,",
      "z odpowiednimi ofiarami mącznymi i ofiarami z płynów, w zależności od liczby cielców, baranów i jagniąt, i według przepisów.",
      "A ponadto jednego kozła na ofiarę za grzech, oprócz ustawicznej ofiary całopalenia i przynależnej do niej ofiary mącznej z płynów.",
      "Czwartego dnia: dziesięć młodych cielców, dwa barany i czternaście jednorocznych jagniąt bez wady,",
      "z odpowiednimi ofiarami mącznymi i ofiarami z płynów, w zależności od liczby cielców, kozłów i baranów, i według przepisów.",
      "A ponadto jednego kozła na ofiarę za grzech, oprócz ustawicznej ofiary całopalenia i przynależnej do niej ofiary mącznej i ofiary z płynów.",
      "Piątego dnia: dziewięć młodych cielców, dwa barany i czternaście jednorocznych jagniąt bez wady,",
      "z odpowiednimi ofiarami mącznymi i ofiarami z płynów, W zależności od liczby cielców, baranów i jagniąt, i według przepisów.",
      "A ponadto jednego kozła na ofiarę za grzech, oprócz ustawicznej ofiary całopalenia i przynależnej do niej ofiary mącznej i ofiary z płynów.",
      "Szóstego dnia: osiem młodych cielców, dwa barany i czternaście jednorocznych jagniąt bez wady,",
      "z odpowiednimi ofiarami mącznymi i ofiarami z płynów, w zależności od liczby cielców, baranów i jagniąt, i według przepisów.",
      "A ponadto jednego kozła na ofiarę za grzech, oprócz ustawicznej ofiary całopalenia i przynależnej do niej ofiary mącznej i ofiary z płynów.",
      "Siódmego dnia: siedem młodych cielców, dwa barany i czternaście jednorocznych jagniąt bez wady,",
      "z odpowiednimi ofiarami mącznymi i ofiarami z płynów, w zależności od liczby cielców, baranów i jagniąt, i według przepisów.",
      "A ponadto jednego kozła na ofiarę za grzech, oprócz ustawicznej ofiary całopalenia i przynależnej do niej ofiary mącznej i ofiary z płynów.",
      "Ósmy dzień będzie dla was szczególnie święty. Nie będziecie wykonywać wtedy żadnej pracy.",
      "Winniście złożyć całopalną ofiarę spalaną przez ogień, jako miłą woń dla Jahwe: jednego cielca, jednego barana i siedem jednorocznych jagniąt bez wady,",
      "z odpowiednimi ofiarami mącznymi i ofiarami z płynów [dołączonych do ofiar] z cielca, barana i jagniąt, w zależności od ich liczby, i według przepisów.",
      "A ponadto jednego kozła na ofiarę za grzech, oprócz ustawicznej ofiary całopalenia, wraz z jej ofiarami mącznymi i ofiarami z płynów.",
      "To macie czynić dla Jahwe podczas waszych świąt, niezależnie od waszych ofiar ślubowanych czy dobrowolnych, od waszych całopaleń i waszych ofiar mącznych, waszych ofiar z płynów oraz ofiar biesiadnych”.",
      "Mojżesz powiedział do synów Izraela wszystko to, co mu Jahwe polecił."
    ],
    [
      "Mówił zaś tak Mojżesz do wodzów pokoleń synów Izraela: „To jest to, co Jahwe rozkazał.",
      "Jeśli jakiś mężczyzna złoży ślub Jahwe, albo pod przysięgą zobowiąże się do powstrzymania od czegoś, wówczas nie może złamać swego słowa, ale winien to wszystko, co wypowiedział swoimi ustami, wypełnić.",
      "Jeśli zaś jakaś kobieta złoży ślub lub podejmie jakieś zobowiązanie do powstrzymania się od czegoś w domu ojca swego podczas swej młodości,",
      "a ojciec dowie się o jej ślubie czy o jej zobowiązaniu do powstrzymania się od czegoś, które podjęła, a nie wyrazi sprzeciwu, wówczas ważne są wszelkie jej śluby i wszelkie jej zobowiązanie powstrzymania się od czegoś ma moc obowiązującą.",
      "A jeśli ojciec, w czasie gdy usłyszał o ślubie czy o jej zobowiązaniu do powstrzymania się od czegoś, okaże sprzeciw, wówczas stają się nieważne wszystkie jej śluby i zobowiązanie do powstrzymania się od czegoś, które uczyniła, a Jahwe jej przebaczy, ponieważ ojciec się sprzeciwił.",
      "Jeśli jednak kobieta należy do męża, a jest związana jeszcze ślubem, lub jakąś nierozważną wypowiedzią ust swoich zaciągnęła zobowiązanie powstrzymania się od czegoś,",
      "a mąż dowiedział się i milczał od dnia, w którym to usłyszał, wówczas jej śluby będą ważne, a zaciągnięte zobowiązania powstrzymania się od czegoś będą w mocy.",
      "Jeśli jednak jej mąż w dniu, w którym się dowiedział, wyraził sprzeciw, wówczas rozwiązał jej śluby i nierozumną wypowiedź jej ust i zaciągnięte zobowiązanie powstrzymania się od czegoś. A Jahwe jej przebaczy.",
      "Jednak ślub wdowy czy rozwiedzionej i wszystkie jej zobowiązania powstrzymania się od czegoś, jakimi się związała, są ważne.",
      "A jeśli ona w domu swego męża złoży ślub, lub zwiąże się jakimś zobowiązaniem powstrzymania się od czegoś, i to pod przysięgą,",
      "a mąż jej dowie się i milczy i nie okazuje sprzeciwu, wtedy ślub jej i wszelkie zobowiązania powstrzymania się od czegoś, którymi się związała, będą ważne.",
      "Jeśli jednak jej mąż w dniu, w którym się dowiedział o wszystkich wypowiedziach jej ust, dotyczących jej ślubów i jej zobowiązań powstrzymania się od czegoś, rozwiązał je, staną się nieważne. Albowiem jej mąż unieważnił je i dlatego Jahwe jej przebaczy.",
      "Wszelki ślub i wszelką przysięgę, która zobowiązuje do umartwienia samej siebie, może mąż zatwierdzić lub unieważnić.",
      "Jeśli jednak mąż milczy z dnia na dzień, wówczas zatwierdził wszystkie jej śluby czy wszystkie jej zobowiązania, jakie zaciągnęła. Zatwierdził je, ponieważ milczał w dniu, gdy się dowiedział.",
      "Jeśli je unieważnił, gdy się dowiedział, wówczas on poniesie cały ciężar jej winy”.",
      "Oto są przepisy, które przekazał Jahwe Mojżeszowi, w tym, co dotyczy stosunku męża do żony i ojca do swej córki, gdy jest jeszcze młoda i przebywa w domu ojca."
    ],
    [
      "Rzekł Jahwe do Mojżesza w ten sposób:",
      "„Wywrzyj zemstę na Madianitach za synów Izraela. Potem przyłączony zostaniesz do ludu swego”.",
      "I powiedział tak Mojżesz do ludu: „Przygotujcie spośród siebie mężów na wyprawę wojenną przeciw Madianitom, ażeby dokonali pomsty Jahwe na Madianie.",
      "Poślijcie na tę wyprawę po tysiąc ludzi z każdego pokolenia izraelskiego”.",
      "Zostali pobrani z zastępów izraelskich po tysiącu z każdego pokolenia, czyli dwanaście tysięcy zdolnych do służby wojskowej.",
      "I posłał Mojżesz po tysiącu ludzi z każdego pokolenia na wojnę. A razem z nimi [posłał] Pinchasa, syna Eleazara, kapłana, aby miał pieczę nad świętymi sprzętami i nad alarmującymi trąbami.",
      "I wyruszyli na wojnę przeciw Madianowi, stosownie do rozkazu, jaki otrzymał Mojżesz od Jahwe, i pozabijali wszystkich mężów.",
      "Oprócz tych, których pozabijali, zabili także królów Madianitów. Ewi, Rekem, Sur, Hur i Reba, razem pięciu królów madianickich. Zabili także mieczem Balaama, syna Beora.",
      "Następnie wzięli do niewoli synowie Izraela kobiety i dzieci madianickie. Zagarnęli, jako łup, wszystko ich bydło, stada i całą majętność.",
      "Spalili ogniem wszystkie miasta, które zamieszkiwali i wszystkie ich obozowiska.",
      "I wzięli wszystek łup i zdobycz zarówno w ludziach, jak i w bydle,",
      "i przywiedli do Mojżesza i do kapłana Eleazara, i do całej społeczności synów Izraela jeńców, łup i zdobycz aż do obozu, który się znajdował na stepach Moabu w pobliżu Jordanu naprzeciw Jerycha.",
      "Mojżesz, kapłan Eleazar i wszyscy przełożeni społeczności wyszli naprzeciw nich na zewnątrz domu.",
      "Lecz Mojżesz rozgniewał się na dowódców wojska, na tysiączników i setników, którzy wracali z wojny,",
      "mówiąc do nich: „Dlaczego pozostawiliście przy życiu wszystkie kobiety?",
      "Przecież to właśnie one za namową Balaama skusiły synów Izraela do niewierności względem Jahwe przez czyny w Peor, które sprowadziły plagę na społeczność Jahwe.",
      "Zabijcie więc wszystkich chłopców pośród dzieci oraz wszystkie kobiety, które już poznały współżycie z mężczyzną,",
      "ale pozostawcie dla siebie przy życiu wszystkie młode kobiety, które nie poznały jeszcze współżycia z mężczyzną.",
      "A wy musicie pozostać przez siedem dni poza obozem, a każdy z was i każdy z waszych jeńców, jeśli kogoś zabił albo dotknął się zabitego, muszą się oczyścić trzeciego i siódmego dnia.",
      "Musicie także oczyścić wszelkie wasze ubrania, wszelkie przedmioty ze skóry albo z sierści koziej i wszelkie przedmioty z drzewa”.",
      "I powiedział kapłan Eleazar jeszcze to mężom, którzy poszli na wyprawę wojenną: „To jest prawo, które Jahwe dał Mojżeszowi:",
      "złoto, srebro, miedź, żelazo, cynę i ołów,",
      "i w ogóle to wszystko, co może przeciwstawić się mocy ognia, przeprowadzisz przez ogień, aby było czyste. Trzeba tylko oczyścić to także wodą oczyszczenia. A wszystko, co w ogniu ulega zniszczeniu, obmyjecie to wodą.",
      "A siódmego dnia wypierzecie odzienie swoje i będziecie czyści, i możecie znów wrócić do obozu”.",
      "Wtedy Jahwe powiedział tak do Mojżesza:",
      "„Ty i kapłan Eleazar oraz wszyscy wodzowie ojczystych pokoleń zrobicie spis tego wszystkiego, co zostało zabrane z ludzi i z bydła, jako zdobycz.",
      "Podziel to, co zostało zabrane, między wojowników, którzy poszli na wyprawę wojenną, i między całą społeczność.",
      "Od wojowników, którzy poszli na wyprawę wojenną, winieneś wziąć, jako daninę dla Jahwe, jedną sztukę na pięćset, zarówno z ludzi, jak i z bydła, osłów i trzody.",
      "A wziąwszy to z ich połowy, dasz kapłanowi Eleazarowi, jako dar dla Jahwe.",
      "Z części zaś przypadającej synom Izraela winieneś wziąć jedno na pięćdziesiąt zarówno z ludzi, jak z bydła, osłów, trzody i spośród wszelkich innych zwierząt, i dasz to lewitom, którzy pełnią służbę w przybytku Jahwe”.",
      "Mojżesz i kapłan Eleazar uczynili, jak Jahwe rozkazał Mojżeszowi.",
      "A łup, który pozostał z tego, co zdobyło wojsko, wynosił: trzody sześćset siedemdziesiąt pięć tysięcy,",
      "bydła siedemdziesiąt dwa tysiące,",
      "osłów sześćdziesiąt jeden tysięcy,",
      "a z ludzi, czyli z kobiet, które nie poznały jeszcze mężczyzny, było trzydzieści dwa tysiące.",
      "Połowa stała się udziałem tych, którzy poszli na wyprawę wojenną, i liczyła: trzody trzysta trzydzieści siedem tysięcy pięćset,",
      "z czego na daninę dla Jahwe dano sześćset siedemdziesiąt pięć sztuk,",
      "bydła trzydzieści sześć tysięcy, z czego na daninę dla Jahwe dano siedemdziesiąt dwie sztuki,",
      "osłów trzydzieści tysięcy pięćset, z czego oddali dla Jahwe sześćdziesiąt jeden sztuk,",
      "ludzi szesnaście tysięcy, z czego na daninę dla Jahwe trzydzieści dwie osoby.",
      "I oddał Mojżesz kapłanowi Eleazarowi daninę przeznaczoną dla Jahwe, jak mu nakazał Jahwe.",
      "Co się tyczy połowy należącej się synom Izraela, którą Mojżesz oddzielił od części należnej wojownikom,",
      "ta część przydzielona społeczności [gminie] liczyła: trzody trzysta trzydzieści siedem tysięcy pięćset,",
      "bydła trzydzieści sześć tysięcy,",
      "osłów trzydzieści tysięcy pięćset,",
      "ludzi szesnaście tysięcy.",
      "Z tej części należącej do synów Izraela wziął Mojżesz z poboru jedną pięćdziesiątą tak z ludzi, jak i z bydła, i dał lewitom, którzy pełnią służbę w przybytku Jahwe, jak to nakazał mu Jahwe.",
      "Wtedy przybliżyli się do Mojżesza dowódcy oddziałów wojska, tysiącznicy i setnicy,",
      "i rzekli do Mojżesza: „Słudzy twoi zliczyli wojowników, którzy byli pod naszymi rozkazami, i nie brakuje z nas ani jednego.",
      "Dlatego przynieśliśmy w podarunku dla Jahwe, co kto znalazł ze złota: bransolety, naramienniki, pierścienie, kolczyki, naszyjniki, aby wykonać nad nimi przed Jahwe obrzędu oczyszczenia”.",
      "Mojżesz i kapłan Eleazar wzięli od nich wszelkie złoto czy wszelkie zrobione zeń przedmioty.",
      "Złota zaś oddanego przez tysiączników i setników na ofiarę dla Jahwe było szesnaście tysięcy siedemset pięćdziesiąt syklów.",
      "Każdy z wojowników posiadał swój własny łup.",
      "Mojżesz i kapłan Eleazar wziąwszy złoto od tysiączników i setników, zanieśli je do namiotu Spotkania, jako pamiątkę dla synów Izraela przed oblicze Jahwe."
    ],
    [
      "A synowie Rubena i synowie Gada mieli liczne stada, a widząc, że okolice Jezer i Gilead są miejscami dobrymi dla [hodowli] bydła,",
      "zbliżyli się do Mojżesza, kapłana Eleazara i przełożonych społeczności i powiedzieli w ten sposób:",
      "„Atarot, Dibon, Jezer, Nimra, Heszbon, Eleale, Sebam, Nebo, Meon,",
      "czyli okolice, które Jahwe dał na oczach społeczności, są dobre dla hodowli stad, a słudzy twoi posiadają liczne stada”.",
      "I dodali: „Jeśli tedy znaleźliśmy łaskę w oczach twoich, to daj te okolice w posiadanie synom swoim i nie każ nam przechodzić przez Jordan”.",
      "Mojżesz tak odpowiedział synom Gada i Rubena: „Czyż bracia wasi mają sami iść na wojnę, a wy będziecie tutaj spokojnie mieszkać?",
      "Czemuż chcecie odbierać odwagę synom Izraela udania się do tego kraju, który mu Jahwe przyrzekł dać.",
      "Tak postąpili ojcowie wasi, gdy ich wysłałem z Kadesz-Barnea, aby zbadali ten kraj.",
      "Weszli do doliny Eszkol, badając kraj, a potem jednak odebrali odwagę synom Izraela, tak że nie chcieli iść do kraju, który im Jahwe przyrzekł dać.",
      "W tym to dniu zapłonął gniew Jahwe i powiedział pod przysięgą:",
      "„Wszyscy mężowie, którzy wyszli z Egiptu, a są w wieku od dwudziestu lat wzwyż, nie zobaczą nigdy kraju, który przysiągłem Abrahamowi, Izaakowi, Jakubowi, gdyż bez przekonania szli za Mną,",
      "wyjąwszy Kaleba, syna Jefunnego Kenizyty, i Jozuego, syna Nuna, którzy wiernie szli za Mną”.",
      "Z tego powodu gniew Jahwe zapalił się przeciw Izraelowi i sprawił, że błąkał się po pustyni przez czterdzieści lat, ażeby wyginęło to pokolenie, które uczyniło tak złą rzecz w oczach Jahwe.",
      "A obecnie wy, jako potomkowie tych grzesznych mężów, stajecie teraz na miejscu waszych ojców, aby jeszcze bardziej rozpalić gniew Jahwe przeciw Izraelowi.",
      "Dlatego, jeśli odwrócicie się od Niego, pozostawi was dalej na pustyni i wy spowodujecie zgubę tego całego ludu”.",
      "Oni zaś zbliżyli się do niego i rzekli: „Tutaj zbudujemy zagrody dla naszych stad i miasta dla naszych dzieci.",
      "Jednakowoż my sami spiesznie i zbrojnie pójdziemy przed synami Izraela, aż ich zaprowadzimy do miejsc im przeznaczonych, a tymczasem nasze dzieci będą przebywać w obwarowanych miastach, zabezpieczone przed mieszkańcami kraju.",
      "Nie powrócimy do naszych rodzin, aż każdy z synów Izraela weźmie w posiadanie swoje dziedzictwo.",
      "Jednakowoż my nie weźmiemy w posiadanie niczego po tamtej stronie Jordanu, czy także dalej, gdyż nasze dziedzictwo wypadło nam po tej stronie Jordanu, na wschodzie”.",
      "Mojżesz odpowiedział im: „Jeśli wykonacie tę obietnicę i jeśli zbrojnie pójdziecie przed obliczem Jahwe na wyprawę wojenną",
      "i jeśli także każdy uzbrojony z was przejdzie Jordan przed obliczem Jahwe, aż On swych wrogów wypędzi przed sobą,",
      "i jeśli nadto powrócicie dopiero wtedy, kiedy podbijecie dla Jahwe cały kraj, będziecie niewinni wobec Jahwe i wobec Izraela, a ten kraj będzie waszym, jako własność przed obliczem Jahwe.",
      "Jeśli jednak nie wykonalibyście tego, wówczas popełnicie grzech przeciwko Jahwe i wiedzcie, że ten grzech znajdzie was.",
      "Budujcie więc miasta dla waszych dzieci i zagrody dla waszych trzód, ale również wykonajcie to, co przyrzekliście waszymi ustami”.",
      "Synowie Gada i synowie Rubena odpowiedzieli Mojżeszowi: „Słudzy twoi spełnią to, co Pan nakazał.",
      "Nasze dzieci, żony, nasze stada i wszelkie nasze bydło pozostanie tu w miastach Gileadu.",
      "Słudzy twoi jednak, jako uzbrojone wojsko, pójdą przed obliczem Jahwe na wyprawę wojenną, jak to Pan nakazał”.",
      "Wówczas Mojżesz dał rozporządzenie kapłanowi Eleazarowi, Jozuemu, synowi Nuna, i przełożonym rodowych pokoleń synów Izraela,",
      "i powiedział do nich Mojżesz: „Jeśli synowie Gada i synowie Rubena przejdą z wami Jordan, każdy uzbrojony, na wyprawę wojenną przed obliczem Jahwe i zostanie podbity kraj, to dacie im wówczas w posiadanie kraj Gilead.",
      "Jeśli jednak nie pójdą z wami uzbrojeni, to otrzymają posiadłość wśród was, w kraju Kanaan”.",
      "Synowie Gada i synowie Rubena odpowiedzieli: „Uczynimy tak, jak przykazał Jahwe sługom twoim.",
      "Pójdziemy uzbrojeni przed obliczem Jahwe do kraju Kanaan, ale wówczas weźmiemy w posiadanie dziedzictwo po tej stronie Jordanu”.",
      "Wówczas Mojżesz dał synom Gada, synom Rubena oraz połowie pokolenia Manassesa, syna Józefa, królestwo Sihona, króla Amorytów, i królestwo Oga, króla Baszanu: kraj z jego miastami i z ich okręgami, jako też miasta leżące wokół tego kraju.",
      "Synowie Gada odbudowali Dibon, Atarot, Aroer,",
      "Atrot-Sofan, Jezer, Jogboha,",
      "Bet-Nimra i Bet-Haran, miasta obronne, a także zagrody dla trzód.",
      "Synowie Rubena odbudowali Heszbon, Eleale i Kiriataim,",
      "Nebo, Baal-Meon, zmieniając te dwie nazwy, oraz Sibma i nadawali nazwy miastom, które odbudowali.",
      "Synowie Makira, syna Manassesa, poszli do Gilead, zdobyli go i wypędzili Amorytów, którzy tam mieszkali.",
      "A Mojżesz dał Gilead Makirowi, synowi Manassesa, i osiedlił się on tam.",
      "Również Jair, syn Manassesa, poszedł i wziął w posiadanie wsie i nazwał je Hawwot Jair.",
      "Poszedł też Nobah i wziął w posiadanie Kenat z przyległymi miejscowościami i nazwał je Nobach swoim imieniem."
    ],
    [
      "Takie są [miejscowości] wymarszu synów Izraela, którzy wyszli z Egiptu, podzieleni na oddziały, pod wodzą Mojżesza i Aarona.",
      "Mojżesz spisał ich wymarsze według [miejscowości], w których zwijali namioty na rozkaz Jahwe. Takie zaś są te [miejscowości] zwijania obozu, z których wyruszali dalej.",
      "Wyruszyli z Ramzes piętnastego dnia pierwszego miesiąca, czyli nazajutrz po święcie Paschy. Wyszli synowie Izraela z podniesioną ręką przed oczyma wszystkich Egipcjan.",
      "A Egipcjanie w tym czasie grzebali tych, których Jahwe wśród nich pozabijał, czyli wszystkich swoich pierworodnych. Jahwe dokonał także sądu nad ich bogami.",
      "Wyruszyli synowie Izraela z Ramzes i rozbili obóz w Sukkot.",
      "Wyruszyli z Sukkot i rozbili obóz w Etam, które jest położone na skraju pustyni.",
      "Wyruszyli z Etam i zwrócili się do Pihachirot, które leży naprzeciw Baal-Sefon i rozbili obóz przed Migdol.",
      "Wyruszyli spod Pihachirot i przeszli przez morze ku pustyni i po trzech dniach drogi przez pustynię Etam i rozbili obóz w Mara.",
      "Wyruszyli z Mara i przybyli do Elim, a w Elim było dwanaście źródeł wody i siedemdziesiąt palm. Tutaj rozbili obóz.",
      "Wyruszyli z Elim i rozbili obóz nad Morzem Czerwonym.",
      "Wyruszyli od Morza Czerwonego i rozbili obóz na pustyni Sin.",
      "Wyruszyli z pustyni Sin i rozbili obóz w Dofka.",
      "Wyruszyli z Dofka i rozbili obóz w Alusz.",
      "Wyruszyli z Alusz i rozbili obóz w Refidim, gdzie nie było wody do picia.",
      "Wyruszyli z Refidim i rozbili obóz na pustyni Synaj.",
      "Wyruszyli z pustyni Synaj i rozbili obóz w Kibrot-Hattawa.",
      "Wyruszyli z Kibrot-Hattawa i rozbili obóz w Haserot.",
      "Wyruszyli z Haserot i rozbili obóz w Ritma.",
      "Wyruszyli z Ritma i rozbili obóz w Rimmon Peres.",
      "Wyruszyli z Rimmon Peres i rozbili obóz w Libnie.",
      "Wyruszyli z Libny i rozbili obóz w Rissa.",
      "Wyruszyli z Rissa i rozbili obóz w Kehelata.",
      "Wyruszyli z Kehelata i rozbili obóz przy górze Szefer.",
      "Wyruszyli spod góry Szefer i rozbili obóz w Harada.",
      "Wyruszyli z Harada i rozbili obóz w Makhelot.",
      "Wyruszyli z Makhelot i rozbili obóz w Tahat.",
      "Wyruszyli z Tahat i rozbili obóz w Terach.",
      "Wyruszyli z Terach i rozbili obóz w Mitka.",
      "Wyruszyli z Mitka i rozbili obóz w Haszmona.",
      "Wyruszyli z Haszmona i rozbili obóz w Moserot.",
      "Wyruszyli z Moserot i rozbili obóz w Bene-Jaakan.",
      "Wyruszyli z Bene-Jaakan i rozbili obóz w Hor-Haggidgat.",
      "Wyruszyli z Hor-Haggidgat i rozbili obóz w Jotbata.",
      "Wyruszyli z Jotbaty i rozbili obóz w Abrona.",
      "Wyruszyli z Abrona i rozbili obóz w Esjon-Geber.",
      "Wyruszyli z Esjon-Geber i rozbili obóz na pustyni Sin, czyli w Kadesz.",
      "Wyszli z Kadesz i rozbili obóz pod górą Hor na granicy ziemi edomickiej.",
      "Stosownie do rozkazu Jahwe wstąpił kapłan Aaron na górę Hor i umarł tam w czterdziestym roku po wyjściu Izraelitów z ziemi egipskiej, pierwszego dnia piątego miesiąca.",
      "Aaron miał wtedy, gdy umarł na górze Hor, sto dwadzieścia trzy lata.",
      "Król Aradu, położonego na południu od ziemi Kanaan, Kananejczyk, dowiedział się, że Izraelici nadchodzą.",
      "Wyruszyli z góry Hor i rozbili obóz w Salmona.",
      "Wyruszyli z Salmona i rozbili obóz w Punon.",
      "Wyruszyli z Punon i rozbili obóz w Obot.",
      "Wyruszyli z Obot i rozbili obóz w Ijje Haabarim na granicy Moabu.",
      "Wyruszyli z Ijjim i rozbili obóz w Dibon-Gad.",
      "Wyruszyli z Dibon-Gad i rozbili obóz w Almon-Diblataim.",
      "Wyruszyli z Almon-Diblataim i rozbili obóz przy górach Abarim, naprzeciw Nebo.",
      "Wyruszyli z gór Abarim i rozbili obóz na stepach Moabu, za Jordanem, naprzeciw Jerycha.",
      "Obóz ich na równinach Moabu nad Jordanem znajdował się między Bet-Hajeszimot a Abel-Szittim.",
      "I rzekł Jahwe do Mojżesza w ten sposób na stepach Moabu, naprzeciw Jerycha, nad Jordanem:",
      "„Powiedz synom Izraela i oznajmij im: Gdy przejdziecie przez Jordan do kraju Kanaan,",
      "macie wypędzić przed sobą wszystkich mieszkańców tego kraju i macie zniszczyć wszystkie ich obrazy i posągi lane, a wszystkie miejsca kultu na wzgórzach spustoszcie.",
      "A wy wejdziecie w posiadanie tej ziemi i będziecie mieszkać w niej, ponieważ daję wam tę ziemię w posiadanie.",
      "Podzielicie losem tę ziemię jako dziedzictwo waszych pokoleń. Większemu [pokoleniu] dacie większe dziedzictwo, a mniejszemu dacie mniejsze dziedzictwo. To, co wyjdzie losem, będzie należało do niego. Według pokoleń waszych ojców będziecie dziedziczyli.",
      "Ale jeśli mieszkańców tej ziemi nie wypędzicie przed waszym obliczem, wówczas ci, których spośród nich pozostawicie, staną się cierniami w waszych oczach i kolcami w waszych bokach i będą oni wrogo występować przeciw wam w tym kraju, w którym macie zamieszkać.",
      "Wtedy uczynię wam to, co im zamierzałem uczynić”."
    ],
    [
      "Jahwe powiedział tak do Mojżesza:",
      "„Przekaż synom Izraela takie rozporządzenie: Gdy wejdziecie do kraju Kanaan, to przypadnie wam wtedy na własność kraj Kanaan w takich swoich granicach.",
      "Południowa strona waszego [kraju] rozciągać się będzie od pustyni Sin wzdłuż granicy Edomu. Wasza granica południowa wyjdzie na wschodzie z krańca Morza Słonego,",
      "skręcając później na południe, ku wzgórzu Akrabim, przebiegnie przez Sin, przez okolice na południe od Kadesz-Barnea. Stąd pobiegnie ku Hasar-Addar i przyjdzie do Asmon.",
      "Od Asmon granica pobiegnie w kierunku Potoku Egipskiego i zakończy się nad Morzem.",
      "Waszą granicą zachodnią będzie Wielkie Morze i wybrzeże. Ono będzie dla was granicą zachodnią.",
      "Wasza granica północna pobiegnie tak: Przeprowadzicie linię od Wielkiego Morza aż do góry Hor.",
      "Od góry Hor poprowadzicie linię do wejścia do Hamat. Granica ta pobiegnie do Sedad.",
      "Później granica pójdzie do Zifron i zakończy się w Hasar-Enan. To będzie wasza północna granica.",
      "Waszą granicą wschodnią będzie przeciągnięta linia od Hasar-Enan do Szefam,",
      "a od Szefam pójdzie granica w kierunku Ribla, na wschód od Ajin. Potem pójdzie dalej poprzez zbocze górskie na wschód od jeziora Kinneret;",
      "stąd pobiegnie wzdłuż Jordanu i zakończy się przy Morzu Słonym. To będzie wasz kraj w swoich granicach wokół”.",
      "Następnie takie dał Mojżesz nakazy synom Izraela: „Ten to kraj macie podzielić losem, według nakazu Jahwe, między dziesięć i pół pokolenia,",
      "gdyż pokolenie synów Rubena dla swoich rodzin otrzymało już posiadłość. Podobnie pokolenie synów Gada i połowa pokolenia synów Manassesa otrzymała już swoje dziedzictwo.",
      "A otrzymały te dwa i pół pokolenia swoje dziedzictwo z tamtej strony Jordanu, naprzeciw Jerycha na wschodzie”.",
      "Jahwe przemówił tak do Mojżesza:",
      "„Oto imiona mężów, którzy wam podzielą ten kraj: kapłan Eleazar i Jozue, syn Nuna.",
      "Z każdego pokolenia weźmiecie po jednym przełożonym, aby wam podzielili ten kraj.",
      "A oto imiona tych mężów: dla pokolenia Judy Kaleb, syn Jefunnego;",
      "dla pokolenia synów Symeona Samuel, syn Ammihuda;",
      "dla pokolenia Beniamina Elidad, syn Kislona;",
      "dla pokolenia Dana przełożony Bukki, syn Jogliego;",
      "dla synów Józefa i dla pokolenia Manassesa przełożony Hanniel, syn Efoda;",
      "dla pokolenia Efraima przełożony Kemuel, syn Szoftana;",
      "dla pokolenia Zabulona przełożony Elisafan, syn Parnaka;",
      "dla pokolenia Issachara przełożony Paltiel, syn Azzana;",
      "dla pokolenia Asera przełożony Achiud, syn Szelomiego;",
      "dla pokolenia Neftalego przełożony Padahel, syn Ammihuda”.",
      "Ci są, którym Jahwe polecił podzielić kraj Kanaan między synów Izraela."
    ],
    [
      "Przemówił Jahwe do Mojżesza na stepach Moabu w pobliżu Jordanu, naprzeciw Jerycha, w ten sposób:",
      "„Rozkaż synom Izraela, aby ze swej posiadłości, która im przypadła, dali lewitom miasta, w których by mieszkali. Także winniście dać lewitom pastwiska około miast.",
      "Miasta będą im służyć za mieszkania, a należące do nich pastwiska będą dla ich bydła, dla ich trzód oraz wszelkich ich zwierząt.",
      "A pastwiska miast, które oddacie lewitom, mają się rozciągać dookoła murów na tysiąc łokci.",
      "Odmierzycie poza miastem dwa tysiące łokci od wschodniej strony, tak samo od strony południowej, zachodniej i północnej, aby samo miasto było w środku. To będą pastwiska owych miast.",
      "Miasta, które dacie lewitom, będą: sześć miast azylu, by zabójcy mogli do nich uciekać, a prócz tego dacie im jeszcze czterdzieści dwa miasta.",
      "Liczba wszystkich miast, które macie dać lewitom wraz z pastwiskami, będzie wynosiła czterdzieści osiem.",
      "Przy oddawaniu miast z posiadłości synów Izraela, winno się z pokolenia większego brać większą liczbę, a z pokolenia mniejszego — mniejszą. Każde winno dać, stosownie do otrzymanego dziedzictwa, stosowną liczbę miast dla lewitów”.",
      "Potem Jahwe powiedział tak do Mojżesza:",
      "„Mów do synów Izraela i powiedz im: Gdy przejdziecie Jordan i wejdziecie do kraju Kanaan,",
      "wybierzecie sobie miasta, które wam będą służyć jako miasta azylu, do których może uciec zabójca, który zabił kogoś przez nieuwagę.",
      "Miasta te będą wam służyły za schronienie przed mścicielem krwi, by zabójca nie poniósł śmierci, zanim stanie na sąd przed społecznością.",
      "I dlatego spośród miast, które macie dać, winniście mieć sześć miast ucieczki.",
      "Trzy miasta winniście dać za Jordanem, a trzy w kraju Kanaan, aby były miastami ucieczki.",
      "Te sześć miast będą służyć za schronienie tak dla synów Izraela, jak dla cudzoziemca, jak też i dla przybysza, który zamieszka pośród was. Tam może schronić się każdy, kto zabił kogoś przez nieuwagę.",
      "Jeśli jednak ktoś tak uderzył jakiegoś człowieka żelaznym przedmiotem, iż umarł, wtedy jest mordercą, i jako morderca musi być zabity.",
      "Jeśli ktoś uderzył jakiegoś człowieka kamieniem, którym można zabić, i ten rzeczywiście umarł, wówczas jest on mordercą, i jako morderca musi być zabity.",
      "Jeśli ktoś uderzył jakiegoś człowieka przedmiotem drewnianym, i ten umarł, bo można było takim przedmiotem zabić, wówczas jest on mordercą, i jako morderca musi być zabity.",
      "Mordercą winien zabić mściciel krwi, a może go zabić, gdy go spotka.",
      "A jeśli go w nienawiści pchnął lub rzucił coś na niego z rozmysłem, tak że ten umarł,",
      "albo jeśli go w nienawiści tak uderzył pięścią, że umarł, wtedy ten, który uderzył, musi być zabity, gdyż jest mordercą, i mściciel krwi musi go zabić, kiedy go spotka.",
      "Lecz jeśli bez nienawiści go pchnął albo rzucił coś na niego bez rozmysłu,",
      "albo jeśli nie widząc rzucił kamień, którym można zabić, i rzeczywiście zabił go, chociaż nie był mu nieprzyjazny i nie chciał mu złego uczynić,",
      "wtedy społeczność według tych zasad rozstrzygnie między uderzającym a mścicielem krwi,",
      "i zabezpieczy społeczność zabójcę przed mścicielem krwi, przyjmie go z powrotem do miasta ucieczki, gdzie szukał ucieczki. Będzie tam przebywał aż do śmierci najwyższego kapłana, który był namaszczony olejem poświęconym.",
      "Jeśli jednak zabójca wyjdzie z granic miasta ucieczki, do którego się schronił,",
      "jeśli znajdzie go mściciel krwi poza granicami miasta ucieczki i zabije mściciel krwi, wówczas nie jest winnym jego krwi.",
      "Do śmierci bowiem arcykapłana winien zabójca przebywać w mieście ucieczki i dopiero po śmierci arcykapłana może wrócić zabójca do miejsca swej posiadłości.",
      "Te przepisy będą dla was prawem po wszystkie pokolenia i na wszystkich miejscach waszego zamieszkania.",
      "Jeśli ktoś zabił kogoś, to winno się zabić zabójcę na podstawie zeznań świadków. Jednakowoż jeden świadek nie wystarczy, aby kogoś skazać na śmierć.",
      "Nie możecie przyjmować żadnego wykupu za życie zabójcy, który winien jest śmierci. Musi być zabity.",
      "Ne możecie również od tego, który się schronił do miasta ucieczki, przyjmować żadnego wykupu, by mógł wrócić i zamieszkać w swojej miejscowości przed śmiercią arcykapłana.",
      "A wy nie będziecie bezcześcić kraju, w którym mieszkacie, bo krew bezcześci ziemię i nie ma innego oczyszczenia z krwi przelanej na niej, jak tylko krwią tego, który ją przelał.",
      "Nie czyńcie przeto nieczystym kraju, w którym mieszkacie, pośrodku Mojego mieszkania, ponieważ Ja Jahwe mieszkam pośrodku synów Izraela”."
    ],
    [
      "Przełożeni rodów synów Gileada, syna Makira, syna Manassesa, czyli rodów Józefa, przystąpili do przybytku i przedłożyli Mojżeszowi, książętom i głowom rodzin synów Izraela",
      "taką sprawę: „Jahwe polecił naszemu panu dać kraj na własność synom Izraela i to losem, a także Jahwe polecił naszemu panu dać posiadłość naszego brata Selofchada jego córkom.",
      "Lecz jeśli te wyjdą za mąż za któregoś z innych pokoleń Izraela, wówczas ich dziedzictwo będzie odjęte od dziedzictwa naszych ojców i dołączone do dziedzictwa pokolenia, do którego będą należeć, co zmniejszy wylosowane nasze dziedzictwo.",
      "Jeśli nastanie jubileusz dla synów Izraela, ich dziedzictwo zostanie połączone z dziedzictwem pokolenia, do którego należą, i tak ich dziedzictwo będzie na zawsze odjęte od dziedzictwa pokolenia ojców naszych”.",
      "Wówczas Mojżesz dał synom Izraela, na rozkaz Jahwe, takie wyjaśnienie: „Sprawiedliwie mówi pokolenie Józefa.",
      "Oto, co Jahwe nakazał w sprawie córek Selofchada: Mogą wyjść za mąż jeśli zechcą, ale muszą poślubić męża z rodu swego pokolenia,",
      "aby dziedzictwo synów Izraela nie przechodziło z jednego pokolenia na drugie pokolenie. Synowie Izraela powinni bowiem utrzymać dziedzictwo swego ojca. Każdy bowiem z synów Izraela winien utrzymać dziedzictwo swego ojca.",
      "Każda dziewczyna, dziedzicząca w swoim pokoleniu posiadłość, musi wyjść za mąż za kogoś z rodu swego pokolenia, by synowie Izraela zachowali dziedzictwo swoich ojców",
      "i aby dziedzictwo nie przechodziło od pokolenia do drugiego pokolenia. Pokolenia synów Izraela winny utrzymać dziedzictwo swoich ojców”.",
      "Córki Selofchada postąpiły tak, jak rozkazał Jahwe Mojżeszowi.",
      "Poślubiły tedy córki Selofchada Machla, Tirsa, Hogla, Milka, Noa, synów swoich stryjów.",
      "Zostały żonami mężów z pokolenia Manassesa, syna Józefa, i tak pozostało dziedzictwo ich przy pokoleniu, do którego należał ród ich ojca.",
      "Te są nakazy i prawa, które na stepach Moabu nad Jordanem, naprzeciw Jerycha, Jahwe dał synom Izraela przez pośrednictwo Mojżesza."
    ]
  ],
  [
    [
      "Te są słowa, jakie wypowiedział Mojżesz do całego Izraela za Jordanem, na pustyni Araba, naprzeciw Suf, między Paran a Tofel, Laban, Hasserot i Dizahab.",
      "Było to jedenaście dni drogi od [góry] Horeb do góry Seir, aż do Kadesz Barnea.",
      "W czterdziestym roku, jedenastego miesiąca, pierwszego dnia powiedział Mojżesz do synów Izraela, jak mu to nakazał Jahwe.",
      "A było to po pokonaniu Sihona, króla Amorytów, który rezydował w Heszbon, i Oga, króla Baszan, który rezydował w Astarot i Edrei.",
      "Tam to za Jordanem, w kraju Moab, zaczął Mojżesz w ten sposób wyjaśniać to Prawo:",
      "Jahwe, Bóg nasz, tak powiedział do nas na [górze] Horeb: „Już dosyć tego waszego pobytu pod tą górą.",
      "Zwróćcie się i wyruszajcie oraz wejdźcie na górę Amorytów i innych jej mieszkańców, czy to w Araba, czy też w górach w Szefela i w Negebie i nad brzegiem morza, oraz w kraju Kanaan i w Libanie aż do wielkiej rzeki Eufrat.",
      "Oto dają wam ten kraj, wejdźcie i weźcie go w posiadanie, jak to przysiągł Jahwe ojcom waszym, Abrahamowi, Izaakowi, Jakubowi, że go da im i ich potomstwu po wieki”.",
      "Tak mówiłem do was w tym czasie: „Nie mogę sam jeden udźwignąć ciężaru was wszystkich.",
      "Jahwe, Bóg wasz uczynił was tak licznymi, jak gwiazdy na niebie.",
      "Raczy was jeszcze Jahwe, Bóg ojców waszych, pomnożyć tysiąc razy więcej i udzielać wam błogosławieństwa, jak to zapowiedział.",
      "Jakże zdołam sam jeden udźwignąć wasze sprawy, wasze trudy i wasze spory?",
      "Przyprowadźcie mężów mądrych, rozsądnych i wnikliwych z waszych pokoleń, a uczynię ich przełożonymi nad wami”.",
      "Odpowiedzieliście mi wówczas w ten sposób: „Dobra jest sprawa, jaką zamierzasz wykonać”.",
      "Wziąłem tedy przełożonych waszych pokoleń, mężów mądrych, przełożonych już to nad tysiącem, już to nad setką, już to nad pięćdziesiątką, już to nad dziesiątką, a także pisarzy dla waszych pokoleń.",
      "W tym to czasie poleciłem waszym sędziom: „Wysłuchujcie waszych rodaków i wydawajcie sprawiedliwe wyroki między jednym a drugim rodakiem czy cudzoziemcem, który mieszka obok niego.",
      "Nie zwracajcie uwagi w sądzie na osoby, ale wysłuchujcie tak małego, jak i wielkiego. Nie lękajcie się ludzi, ponieważ sąd należy do Boga. Jeśli zaś będzie jakaś sprawa bardzo trudna dla was, przedłóżcie mi, abym ją wysłuchał.",
      "Wówczas wam wskażę, co macie uczynić”.",
      "Po odejściu od [góry] Horeb szliśmy przez pustynię wielką i straszną, którąście widzieli, drogą ku górze Amorytów, jak wam rozkazał Jahwe, Bóg nasz, i przybyliśmy do Kadesz-Barnea.",
      "Powiedziałem wam wtedy: „Przybyliście do góry Amorytów, którą Jahwe Bóg daje nam.",
      "Oto Jahwe, Bóg twój, da ci ten kraj. Idź i weź go sobie w posiadanie, jak to przyrzekł Jahwe, Bóg ojców twoich. Nie lękaj się i nie trwóż się”.",
      "Przyszliście wszyscy do mnie ze słowami: „Poślijmy przed nami mężów, aby zbadali nam kraj i aby przynieśli nam wiadomość o drodze, którą mamy iść, i o miastach, do których mamy przybyć”.",
      "Wydawała się ta sprawa dobra w moich oczach i wybrałem z was dwunastu mężów, po jednym z pokolenia.",
      "Poszli w kierunku góry i przybyli do potoku Eszkol i zbadali go.",
      "Wziąwszy zaś ze sobą z owoców ziemi, powrócili do nas i przynieśli nam wiadomości takie: „To jest urodzajna ziemia, jaką Jahwe, Bóg nasz, da nam”.",
      "Wyście jednak nie chcieli iść do tej góry i buntowaliście się przeciw woli Jahwe, waszego Boga.",
      "Szemraliście przeciw Bogu waszemu w namiotach waszych, mówiąc: „Z nienawiści wywiódł nas Jahwe z ziemi egipskiej, aby nas wydać na zgubę w ręce Amorytów.",
      "Gdzież to mamy iść? Nasi bracia zatrwożyli serca nasze, mówiąc nam: „To jest lud bardziej rosły i bardziej liczny niż my, a ich miasta są wielkie, a ich mury sięgają nieba. Ponadto myśmy tam widzieli synów Anaka”.",
      "Powiedziałem do was: „Nie przerażajcie się i nie lękajcie się ich.",
      "Jahwe, Bóg ojców waszych, który idzie na waszym czele, będzie walczył za was tak, jak to działał na oczach waszych dla was w Egipcie.",
      "Widziałeś Go także na pustyni: Jahwe, Bóg twój, nosił cię, troszcząc się, jak ojciec nosi swego syna przez cały ciąg drogi, jakąście aż do tego miejsca przebyli”.",
      "W tej jednak sprawie nikt z was nie uwierzył w Jahwe, Boga waszego,",
      "który szedł przed wami po drodze, szukając wam miejsca na obóz — podczas nocy w ogniu, aby oświecić waszą drogę, którą szliście, a podczas dnia w obłoku.",
      "Jahwe usłyszał głos waszych słów i tak poprzysiągł w gniewie:",
      "„Nikt z tego przewrotnego pokolenia nie zobaczy ziemi urodzajnej, jaką przysiągłem dać ojcom waszym,",
      "wyjąwszy Kaleba, syna Jefunny; on ją zobaczy i jemu, i jego synom dam ziemię, którą deptał, ponieważ szedł za Jahwe bez wahania”.",
      "Przez was Jahwe rozgniewał się także na mnie i powiedział do mnie: „Także i ty nie wejdziesz tam.",
      "Ale Jozue, syn Nuna, sługa twój wejdzie tam. Umacniaj go, gdyż on wprowadzi Izraela w posiadanie.",
      "Lecz dzieci wasze, o których mówiliście, że staną się łupem, i synowie wasi, którzy nie umieją jeszcze rozróżniać między dobrem a złem, oni wejdą tam i im dam ją, i oni ją wezmą w posiadanie.",
      "Wy zaś zwróćcie się i wyruszcie na pustynię w kierunku Morza Czerwonego”.",
      "I rzekliście wtedy do mnie tak: „Zgrzeszyliśmy przeciw Jahwe. Pójdziemy na górę i będziemy walczyć, jak nam polecił Jahwe, Bóg nasz”. Przypasaliście każdy swoją broń i mieliście się wspinać na górę.",
      "Lecz Jahwe rzekł do mnie: „Powiedz im: Nie wstępujcie na górę i nie rozpoczynajcie walki. Nie jestem wśród was, nie narażajcie się na pobicie przez waszych nieprzyjaciół”.",
      "Mówiłem to do was, a nie usłuchaliście mnie, ale butni wystąpiliście przeciw rozkazaniu Jahwe i wstąpiliście lekkomyślnie na górę.",
      "I wyszli Amoryci, którzy mieszkają na tej górze, i ścigali was, jak to czynią pszczoły, i tropili was od Seir aż do Horma.",
      "Po waszym powrocie płakaliście przed Jahwe, ale nie wysłuchał Jahwe waszego płaczu i nie zwrócił uwagi na was.",
      "? mieszkaliście w Kadesz przez liczne dnie, przebywając tam."
    ],
    [
      "Potem zawróciliśmy i wyruszyliśmy na pustynię, w kierunku Morza Czerwonego, jak to rozkazał Jahwe. Przez długi czas okrążaliśmy górę Seir.",
      "Wówczas Jahwe powiedział do mnie:",
      "„Już dosyć tego chodzenia około tej góry, idźcie w kierunku północy.",
      "Wydaj ten rozkaz ludowi swojemu: Będziecie przechodzić przez kraj waszych krewnych, synów Ezawa, którzy mieszkają w Seirze. Oni lękają się was, ale strzeżcie się pilnie",
      "wszczynać z nimi walkę, gdyż nie dam wam nic z ich kraju, nawet na długość stopy, gdyż Ezawowi dałem górę Seir w dziedzictwo.",
      "Żywność potrzebną do jedzenia kupujcie od nich za pieniądze. Również wodę do picia kupujcie od nich za pieniądze.",
      "Albowiem Jahwe, Bóg twój, który pobłogosławił ci we wszystkich dziełach rąk twoich, będzie czuwał nad twoją podróżą poprzez wielką tę pustynię. Przecież przez czterdzieści lat Jahwe, Bóg twój, jest z tobą i nie brakowało ci niczego”.",
      "Myśmy przeszli poza naszymi krewnymi, synami Ezawa, którzy mieszkają w Seir, drogą przez Araba, Elat i Asjon-Gaber, później zmieniając kierunek, poszliśmy drogą przez pustynię Moab.",
      "Jahwe rzekł mi wówczas: „Nie napadaj na Moaba i nie wszczynaj z nim wojny, ponieważ nie dam tobie nic z kraju jego w posiadanie, gdyż synom Lota dałem Ar w posiadanie”.",
      "Przedtem mieszkali tu Emowie, lud wielki, liczny i wysokiego wzrostu, jak Anakici.",
      "Zaliczano ich do Refaitów, całkiem jak Anakitów, ale Moabici nazywali ich Emami.",
      "Również w Seir mieszkali przedtem Horyci, których synowie Ezawa usunęli i zniszczyli, aby się usadowić na ich miejscu, jak to uczynił Izrael w ziemi otrzymanej w dziedzictwie od Jahwe.",
      "„A teraz idźcie i przejdźcie potok Zared”. Przeszliśmy tedy potok Zared.",
      "Podróż nasza z Kadesz-Barnea do potoku Zared trwała trzydzieści osiem lat i w ten sposób wymarło całe to pokolenie w wieku mężów zdolnych do noszenia broni, jak Jahwe to zapowiedział pod przysięgą.",
      "Ręka Jahwe spadla na nich, aby ich wyniszczyć w obozie aż do szczętu.",
      "Gdy śmierć wygubiła spośród ludu wszystkich mężów zdolnych do noszenia broni,",
      "wówczas Jahwe zwrócił się do mnie z tymi słowami:",
      "„Ty masz dziś przejść Ar, granicą Moabu,",
      "i masz się znaleźć przed synami Ammona. Nie napadaj ich, ani nie wszczynaj wojny, ponieważ nie dam ci nic z kraju synów Ammona. Synom bowiem Lota dałem go w posiadanie”.",
      "Uważano go także za kraj Refaitów. Refaici bowiem mieszkali poprzednio, a Ammonici nazywali ich Zumzumitami.",
      "Był to naród wielki, liczny i wysokiego wzrostu, jak Anakici. Jahwe ich wytępił przed Ammonitami, którzy ich wyrzucili i osiedlili się na ich miejscu.",
      "Tak też uczynił synom Ezawa, mieszkającym w Seirze, gubiąc przed nimi Hurytów, których oni wyrzucili, aby się osiedlić na ich miejscu aż po ten dzień.",
      "Tak jeszcze [stało się] z Awwitami, którzy mieszkali w okolicach Gazy. Przyszli Kaftoryci z Kaftor i wygubili ich, osiedlając się na ich miejscu.",
      "„Zniszczcie obóz, wyruszcie i przejdźcie przez potok Arnon. Oto dam w twoje ręce króla Heszbonu, Amorytę, i jego także kraj. Zacznij go zajmować i wypowiedz mu wojnę.",
      "Zacznę od dzisiejszego dnia rozszerzać lęk i bojaźń przed tobą pomiędzy narody, które są pod niebem. Ktokolwiek usłyszy przeto głos twego zbliżenia się, przerazi się i trząsł się będzie z obawy”.",
      "Z pustyni Kedemot posłałem Sihonowi, królowi Heszbonu, słowa pokoju:",
      "„Zamierzam przejść twój kraj; pójdę moją drogą, drogą bez zbaczania na prawo czy na lewo.",
      "Żywność do jedzenia sprzedasz mi za pieniądze, użyczysz mi także wody do picia za pieniądze. Pozwól mi jedynie przejść pieszo,",
      "jak pozwolili mi przejść synowie Ezawa, mieszkający w Seirze, i Moabici, mieszkający w Ar, abym mógł przejść Jordan i wejść do kraju, który Jahwe, Bóg nasz, dał nam”.",
      "Lecz Sihon, król Heszbonu nie zgodził się na nasze przejście, gdyż Jahwe, Bóg nasz, zaciemnił jego ducha i uczynił twardym jego serce, aby go oddać w twoje ręce, a co się stało jeszcze dzisiaj.",
      "Jahwe rzekł do mnie: „Oto zaczynam oddawać ci Sihona i jego kraj. Zacznij zajmować i brać go w posiadanie”.",
      "Sihon wyszedł na nasze spotkanie z całym swoim ludem, aby nas pobić w Jahsa.",
      "Wydał go Jahwe, nasz Bóg, toteż pokonaliśmy go, synów jego i cały jego lud.",
      "Zdobyliśmy wówczas wszystkie jego miasta, oddając na zagładę każde miasto, mężów, niewiasty i dzieci, a nie pozostawiając niczego",
      "oprócz bydła, które stało się naszą zdobyczą z łupami miast zdobytych.",
      "Od Aroer, położonego na brzegu potoku Arnon, i od miasta, które leży w dolinie, aż do Galaad nie było miasta, do którego nie weszlibyśmy. Jahwe, Bóg nasz, dał je wszystkie w ręce nasze.",
      "Jedynie do kraju synów Ammona nie zbliżyłeś się, ani w okolicę nad rzekę Jabbok, ani do miast w górach, ani do żadnej innej miejscowości, gdyż zakazał nam tego Jahwe, Bóg nasz."
    ],
    [
      "Zwróciliśmy się wtedy w kierunku Baszan i tam przybyliśmy. Na nasze spotkanie wyszedł Og, król Baszan, aby walczyć z nami w Edrei.",
      "Jahwe powiedział do mnie: „Nie lękaj się, bo wydam go w ręce twoje i wszystek lud jego, i kraj jego. Postąpisz z nim tak, jak postąpiłeś z Sihonem, królem Amorytów, który rezydował w Heszbon”.",
      "Jahwe, Bóg nasz dał także w nasze ręce Oga, króla Baszan, i cały jego lud. Pobiliśmy go do szczętu i nikt nie pozostał przy życiu.",
      "Zajęliśmy potem wszystkie jego miasta, nie było żadnego miasta, którego byśmy nie zajęli: sześćdziesiąt miast, cały obszar Argob, oraz stolicę Oga w Baszan.",
      "Wszystkie zaś te miasta były otoczone wysokim murem, bramami i słupami, pomijając bardzo liczne miasta Perezytów.",
      "Oddaliśmy ich na zagładę, jak uczyniliśmy z Sihonem, królem Heszbonu, oddając go na zagładę, całe jego miasto, mężczyzn, kobiety i dzieci,",
      "lecz bydło i łupy miast zachowaliśmy dla nas.",
      "Zajęliśmy wówczas kraj dwóch królów amorejskich poza Jordanem, od potoku Arnon aż do gór Hermon.",
      "Sydończycy nazywają Hermon Sirion, a Amoryci nazywali go Senir.",
      "Wszystkie miasta Miszor, cały Galaad i cały Baszan, aż do Salka i Edrei, miasta stołeczne Oga w Baszan.",
      "Tak to Og, król Baszan, był ostatnim z Refaitów. Jego grobowiec jest żelazny, jaki można oglądać w Rabbat Ammonitów, dziewięć łokci długi, a cztery łokcie szeroki. A były to łokcie zwyczajne.",
      "Wzięliśmy wówczas w posiadanie ten kraj, począwszy od Aroer, który się rozciąga nad potokiem Arnon. Połowę górzystego Galaad z miastem dałem [pokoleniu] Rubena i Gada.",
      "Połowie zaś pokolenia Manassesa dałem resztę Galaadu i cały Baszan, dawne królestwo Oga, tj. obszar Argob. Baszan nazywa się krajem Refaitów.",
      "Jair, syn Manassesa, posiadł cały obszar Argob aż do granic Geszuri i Maakati, i nazwano Baszan jego imieniem Hawwot Jakir, aż do dnia dzisiejszego.",
      "Makirowi zaś dałem Galaad.",
      "Potomkom zaś Rubena i Gada dałem kraj Galaad do potoku Arnon. Środek tego potoku i okolica aż do potoku Jabbok stanowi kraj synów Ammona z doliną [Araba].",
      "Araba i Jordan stanowią jego granicę, od Kinneret aż do Morza Słonego u stóp gór Pisga na wschodzie.",
      "Dałem wam wówczas taki rozkaz: „Jahwe, Bóg wasz, dał wam ziemię tę w posiadłość. Wy, mężowie zdolni do noszenia broni, idźcie na czele waszych braci, synów Izraela.",
      "Tylko żony wasze i dzieci wasze i mienie wasze — gdyż wiem, że macie wielkie mienie — pozostawcie w miastach waszych, które przydzieliłem wam,",
      "aż Jahwe użyczy odpocznienia waszym braciom, jako i wam, gdyż i oni posiądą ziemię, którą Jahwe, Bóg wasz, da im z drugiej strony Jordanu. Wówczas powrócicie wszyscy do swych posiadłości, jakie wam dałem”.",
      "Wydałem wówczas Jozuemu taki rozkaz: „Twoje oczy widziały wszystko, co Jahwe, Bóg nasz, uczynił obydwom tym królom. Podobnie Jahwe postąpi ze wszystkimi królestwami, do których przybędziesz.",
      "Nie lękaj się ich, gdyż to Jahwe, Bóg wasz, będzie walczył za was”.",
      "Prosiłem wówczas Jahwe o taką łaskę:",
      "„Panie mój, Jahwe, zacząłeś swemu słudze ukazywać swą wielkość i swą potęgę. Nie ma nikogo w niebie ani na ziemi, który mógłby dokonać takich dzieł i takich cudów, jak Twoje.",
      "Chciałbym pójść tam i oglądać ten piękny kraj z drugiej strony Jordanu, tę piękną górę i Liban”.",
      "Lecz przez was Jahwe zagniewał się na mnie i nie użyczył mi tej łaski. On powiedział do mnie: „Dosyć! Nie proś dłużej!",
      "Wstąp na szczyt Pisga, skieruj swój wzrok na zachód, na północ, na południe i na wschód; popatrz dobrze swymi oczyma, gdyż ty nie przeprawisz się przez Jordan, który jest w pobliżu.",
      "Daj rozkaz Jozuemu, wzmocnij go, utwierdź go, gdyż to on pójdzie na czele tego ludu i on weźmie w posiadanie kraj, który widzisz”.",
      "I pozostaliśmy w dolinie naprzeciw Bet-Peor."
    ],
    [
      "A teraz, Izraelu, słuchaj praw i rozporządzeń, których uczę was wypełniać, abyście [długo] żyli i weszli w posiadanie ziemi, którą wam da Jahwe, Bóg waszych ojców.",
      "Niczego nie dodawajcie do słów, które które wam powiedziałem, i niczego nie odejmujcie od nich, ale strzeżcie praw Jahwe, waszego Boga, jakie wam poleciłem.",
      "Oczy wasze oglądały, co uczynił Jahwe w Baal-Peor. Ktokolwiek poszedł za Baalem Peor, tego wygubił Jahwe Bóg spośród was,",
      "a wy, którzy jesteście związani z Jahwe, waszym Bogiem, dziś wszyscy żyjecie.",
      "Oto jak Jahwe, mój Bóg, polecił mi pouczać was o prawach i rozporządzeniach, abyście je wykonywali w kraju, który idziecie wziąć w posiadanie.",
      "Strzeżcie się i wypełniajcie je, gdyż w ten sposób będziecie mądrymi, przezornymi i rozsądnymi w oczach narodów. Gdy ci poznają wasze prawa, zawołają: „Zaiste to naród mądry i nie ma innego tak mądrego i rozsądnego ludu. Tak, to naród wielki”.",
      "I rzeczywiście, jakiż jest inny naród tak wielki, który miałby bóstwo tak blisko siebie, jak [bliski jest] Jahwe, nasz Bóg, dla wszystkich, którzy Go wzywają?",
      "Któryż inny naród jest tak wielki, który ma prawa i rozporządzenia tak sprawiedliwe, jak [sprawiedliwe] jest to prawo, które wam dziś daję.",
      "Tylko się strzeż bardzo i pilnuj się, abyś nie zapominał o tych rzeczach, które widziały twoje oczy, i niech nie ustępują z twego serca po wszystkie dni życia twego. Pouczaj o nich swych synów i wnuków.",
      "W dniu, gdy stanąłeś na [górze] Horeb w obecności twego Boga, wówczas Jahwe powiedział do mnie: „Zbierz mi lud, a dam im usłyszeć moje słowa, aby się nauczyli bać się Mnie przez wszystkie dni życia na ziemi i by pouczali o tym swych synów”.",
      "I zbliżyliście się wtedy i stanęliście pod górą, gdy płonęła ogniem aż do samego nieba, okryta ciemnością, obłokiem i mgłą.",
      "I przemówił do was Jahwe z pośrodka ognia. Słyszeliście brzmienie słów Jego, ale poza głosem nie widzieliście Jego postaci.",
      "Jahwe wam oznajmił swoje przymierze, które nakazał wam wypełniać, dziesięć przykazań, i napisał je na dwóch tablicach kamiennych.",
      "Mnie zaś wtedy polecił Jahwe uczyć was praw i rozporządzeń, abyście je pełnili w ziemi, do której idziecie, by ją wziąć w swe posiadanie.",
      "Strzeżcie samych siebie pilnie [pamiętając], że niczego nie widzieliście wtedy, gdy Jahwe przemawiał do was na [górze] Horeb spośród ognia,",
      "abyście nie ulegli zepsuciu i nie uczynili sobie rzeźby, przedstawiającej podobiznę mężczyzny czy kobiety,",
      "podobiznę jakiegokolwiek zwierzęcia, które żyje na ziemi, podobiznę jakiegokolwiek ptactwa, które lata pod niebem,",
      "i podobieństwo jakiegoś płazu, pełzającego po ziemi, podobieństwo jakiejś ryby, która żyje w wodach pod ziemią.",
      "Gdy podniesiesz swe oczy ku niebu i gdy ujrzysz słońce, księżyc, gwiazdy i całe zastępy niebieskie, nie powinieneś się dać przywieść do tego, aby upadać przed nimi i im cześć oddawać. Jahwe, twój Bóg, przydzielił im inne narody, które są pod niebem,",
      "a was Jahwe wybrał i wyprowadził z miejsca topienia żelaza, z Egiptu, abyście się stali jego ludem, jego własnością, jak to dzisiaj jesteście.",
      "Z waszego powodu Jahwe rozgniewał się na mnie i przysiągł, że nie przejdę Jordanu i nie wejdę do kraju pięknego, który ci da w dziedzictwo.",
      "Tak ja umrę tu w tym kraju i nie przejdę przez Jordan, lecz wy go przejdziecie i weźmiecie w posiadłość tę piękną ziemię.",
      "Strzeżcie się i nie zapominajcie o przymierzu, jakie Jahwe, nasz Bóg, zawarł z wami, i nie czyńcie sobie wyobrażenia w rzeźbie wszystkiego, co wam zabronił Jahwe, wasz Bóg,",
      "gdyż Jahwe, Bóg twój, jest [jakby] ogniem pożerającym, Bogiem zazdrosnym.",
      "Gdy ci się zrodzą synowie i wnuki w tym kraju i ulegniesz potem zepsuciu, czyniąc sobie rzeźby wszelkiego rodzaju i dopuszczając się tego, co jest złe w oczach Jahwe, twojego Boga, i co Go gniewa,",
      "to biorę sobie dzisiaj niebo i ziemię na świadków, że wszyscy rychło pomrą w tym kraju, który po przejściu Jordanu macie wziąć w swoje posiadanie. Nie będziecie tam przebywać długo, gdyż zostaniecie do szczętu zniszczeni.",
      "Jahwe rozproszy was między narodami i nie ostoi się, jak tylko mała garstka wśród narodów, gdzie Jahwe was zaprowadzi.",
      "Tam to służyć będziecie bogom sporządzonym ręką człowieka z drzewa i kamienia, które nie mogą widzieć, słyszeć, jeść i czuć.",
      "Wtedy będziesz szukał Jahwe, twego Boga, i znajdziesz Go, bylebyś szukał Go całym twoim sercem i całą twoją duszą.",
      "W swej udręce, gdy wszystko to was spotka na ostatku dni, zwrócisz się do Jahwe, twego Boga, i będziesz posłuszny Jego głosowi,",
      "gdyż Jahwe, twój Bóg, jest Bogiem miłosiernym, który cię nie opuści ani nie zniszczy i który nie zapomni przymierza, jakie zawarł pod przysięgą z waszymi ojcami.",
      "Albowiem zapytaj się dawnych czasów, które cię poprzedziły od dnia, gdy Bóg stworzył człowieka na ziemi, i od jednego krańca nieba do drugiego, czy zdarzyło się kiedy coś tak wielkiego i czy słyszano coś podobnego,",
      "czy słyszał jakiś naród głos Boga żyjącego i przemawiającego spośród ognia, jako ty słyszałeś i pozostałeś przy życiu?",
      "I czy jest inny Bóg, który próbowałby przejść i wybrać sobie naród spośród innych narodów przez doświadczenia, przez znaki i przez wielkie cuda, i przez wielkie wojny, i przez rękę mocną i ramię wyciągnięte, przez wielkie dziwy zdziałane dla was, jak to uczynił dla was w Egipcie Jahwe, wasz Bóg, na twoich oczach.",
      "Dał ci widzieć to wszystko, abyś poznał, że Jahwe jest prawdziwym Bogiem, a poza Nim nie ma innego.",
      "Z nieba dał ci słyszeć swój głos, aby cię pouczyć, i na ziemi dał ci widzieć wielki ogień, a spośród ognia dał ci słyszeć swoje słowa.",
      "Ponieważ umiłował twych przodków i wybrał ich, a potomstwo ich wywiódł z Egiptu, okazując swą obecność i swą moc,",
      "dlatego rozpędził przed tobą narody większe i liczniejsze od ciebie i wprowadził cię do ich kraju i oddał go w posiadanie, jak to pozostaje po dziś dzień.",
      "Wiedz tedy i rozważ w sercu swoim, że Jahwe jest Bogiem, tak w niebie wysoko, jako i na ziemi nisko, poza Nim nie ma żadnego innego.",
      "Strzeż Jego praw i rozporządzeń, które ci daję, aby dobrze powodziło się tobie, dzieciom twoim po tobie i aby długie były dni twoje na ziemi, którą Jahwe, twój Bóg, da tobie na zawsze.",
      "Wówczas Mojżesz wydzielił trzy miasta za Jordanem na wschodzie,",
      "gdzie mógłby uciec zabójca, który zabił swego bliźniego bezwiednie, nie mając nienawiści doń od dwóch dni. Przez ucieczkę do tych miast mógł ocalić swe życie.",
      "Dla pokolenia Rubena [było to miasto] Beser na pustyni Miszor, dla pokolenia Gada — Ramot Galaad, a dla pokolenia Manassesa — Golan w Baszan.",
      "Takie to prawo dał Mojżesz synom Izraela.",
      "To są przepisy, nakazy i rozporządzenia, które Mojżesz dał synom Izraela po wyjściu z Egiptu",
      "poza Jordanem na nizinie bliskiej Bet Peor w kraju Sihona, króla Amorytów, który mieszkał w Heszbonie. Pokonał go Mojżesz wraz z synami izraelskimi po wyjściu z Egiptu.",
      "Wzięli zaś w posiadanie jego kraj, jak i kraj Oga, króla Baszan, czyli obu królów amoryckich za Jordanem na wschodzie.",
      "Od Aroer tedy, który leży na brzegu potoku Arnon, aż do góry Siron, tj. do Hermonu,",
      "czyli że całą [nizinę] Araba za Jordanem, na wschód od Morza Martwego aż do podróży Pisga."
    ],
    [
      "Mojżesz zwołał całego Izraela i powiedział do niego: Słuchaj, Izraelu, praw i rozporządzeń, które ja wkładam w twe uszy dzisiaj. Nauczcie się ich i usiłujcie wprowadzić je w życie.",
      "Jahwe, nasz Bóg, zawarł z nami Przymierze na [górze] Horeb.",
      "Nie zawarł Jahwe tego Przymierza z ojcami naszymi, lecz z nami, którzy jesteśmy tu teraz i wszyscy żyjemy.",
      "Twarzą w twarz mówił Jahwe z nami na górze spośród ognia.",
      "Ja stałem podówczas między Jahwe, a wami, aby wam oznajmić słowa Jahwe, gdyż bojąc się ognia, nie wstąpiliście na górę, skąd mówił:",
      "„Ja jestem Jahwe, twoim Bogiem, który cię wyprowadziłem z Egiptu, z domu niewoli.",
      "Nie będziesz miał żadnych innych bogów oprócz Mnie.",
      "Nie uczynisz sobie żadnej rzeźby jakiegokolwiek wyobrażenia tego, co jest na górze, w niebie, czy tego, co jest na dole na ziemi, czy tego, co jest w wodach pod ziemią.",
      "Nie będziesz upadał przed nimi i nie będziesz oddawał im czci. Albowiem ja Jahwe, twój Bóg, jestem Bogiem zazdrosnym, który karze grzech ojców do trzeciego i do czwartego pokolenia na synach, którzy Mnie nienawidzą,",
      "a okazują łaskę do tysiącznego pokolenia tym, którzy Mnie miłują i strzegą moich przykazań.",
      "Nie będziesz wzywał imienia Jahwe do czegoś błahego, gdyż Jahwe nie uniewinni tego, który wzywa imienia Jego do czegoś błahego.",
      "Zachowaj dzień szabatu, aby go uświęcić, jak ci to nakazał Jahwe, twój Bóg.",
      "Przez sześć dni będziesz pracował i wykonywał swe prace,",
      "lecz siódmy dzień jest szabatem Jahwe, twego Boga. Nie będziesz wówczas wykonywał żadnej pracy ani ty, ani twój syn, ani twoja córka, ani twój sługa, ani twoja służąca, ani twój wół, ani twój osioł, ani żadne twe bydło, ani cudzoziemiec, który jest u ciebie. Tak jak ty sam, tak i twój sługa i twoja służąca winni odpocząć.",
      "Nie powinieneś zapomnieć, że i ty byłeś w niewoli, w kraju egipskim, i że Jahwe, twój Bóg, wyprowadził cię ręką potężną, ramieniem wyciągniętym. Także Jahwe, twój Bóg, nakazał ci strzec szabatu.",
      "Czcij swego ojca i swą matkę, jak ci nakazał Jahwe, twój Bóg, aby były długie twoje dni i aby ci się dobrze powodziło na ziemi, jaką Jahwe, twój Bóg, da tobie.",
      "Nie zabijaj.",
      "Nie cudzołóż.",
      "Nie kradnij.",
      "Nie składaj zeznania jako fałszywy świadek przeciw bliźniemu twemu.",
      "Nie pożądaj żony bliźniego twego, ani nie pożądaj jego domu, ani jego pola, ani jego sługi, ani jego służącej, ani jego wołu, ani jego osła, ani żadnej rzeczy, która należy do twego bliźniego”.",
      "Takie to przykazania ogłosił Jahwe całemu zebraniu pod górą, spośród ognia, obłoku i gęstych chmur, głosem mocnym. Nie dodał ponadto niczego i spisał je na dwóch tablicach kamiennych, które mi dał.",
      "Oto gdy usłyszeliście ten głos wychodzący spośród ciemności, kiedy to góra płonęła ogniem, przybyliście do mnie przełożeni pokoleń i starsi",
      "i powiedzieliście mi: „Oto widzieliśmy Jahwe, naszego Boga, Jego chwałę i Jego wielkość i słyszeliśmy Jego głos spośród ognia. Poznaliśmy dziś, że Bóg może mówić do człowieka, a człowiek pozostaje przy życiu.",
      "Lecz dlaczego teraz winniśmy umrzeć i dlaczego ma nas spalić ten wielki ogień, i dlaczego mamy umrzeć słysząc jeszcze głos Jahwe, naszego Boga.",
      "Czy rzeczywiście może być jakiś człowiek, który mógłby pozostać przy życiu, gdy słyszy, jak my słyszeliśmy głos Boga żyjącego i przemawiającego spośród ognia.",
      "Zbliż się przeto, abyś wysłuchał tego, co powie Jahwe, nasz Bóg, a później powtórzysz nam to, co Jahwe, nasz Bóg, powie tobie i my tego wysłuchamy i wprowadzimy w życie.",
      "Jahwe słyszał to, co mówiliście do mnie, i powiedział mi: „Słyszałem słowa tego ludu. Wszystko, co powiedzieli, jest słuszne.",
      "Ach! Gdyby serce ich mogło być takie przez wszystkie dni, gdyby lękało się Mnie i gdyby strzegli wszystkich moich przykazań, byliby zawsze szczęśliwi oni i ich synowie!",
      "Idź i powiedz im: „Wracajcie do obozów waszych”.",
      "A ty stań tu obok Mnie, a oznajmię ci wszystkie nakazy i prawa oraz rozporządzenia, o których masz ich pouczyć, aby je wypełniali w kraju, który im dam w posiadanie”.",
      "strzeżcie je i wykonujcie, jak wam nakazał Jahwe, Bóg wasz. Nie schodźcie ani na prawo, ani na lewo",
      "z drogi, jaką Jahwe, wasz Bóg, wam wyznaczył. Wówczas żyć będziecie, dobrze się wam będzie powodziło i długie będą dni życia waszego w ziemi, którą macie wziąć w posiadanie."
    ],
    [
      "Te są nakazy, prawa i rozporządzenia, jakich Jahwe, wasz Bóg, polecił was nauczyć, abyście je wprowadzili w życie w kraju, do którego idziecie, aby go wziąć w swe posiadanie.",
      "Przeto, jeśli boisz się Jahwe, swego Boga, zachowajcie wszystkie Jego prawa i nakazy, jakie dziś dałem, zarówno tobie, jak i twemu synowi oraz twojemu wnukowi przez wszystkie dni życia, aby długie były dni życia twego.",
      "Słuchaj, Izraelu, i staraj się je wykonać, aby ci się dobrze powodziło i abyś się rozmnożył, jak to zapowiedział Jahwe, Bóg ojców twoich, że da ci kraj mlekiem i miodem płynący.",
      "Słuchaj Izraelu: Jahwe, nasz Bóg, jest jeden.",
      "Będziesz miłował Jahwe, twego Boga, z całego twego serca, z całej twojej duszy, z całej siły twojej.",
      "Niech te słowa, które nakazuję ci dzisiaj, będą wyryte w sercu twoim.",
      "Wtłaczajcie je w pamięć swoim synom i będziesz im mówił o Mnie, zarówno, gdy będą siedzieć w domu czy będą szli drogą, czy się położą, czy też wstaną;",
      "przywiążesz je do ręki jako znak, na czole, jako przepaskę;",
      "napiszcie je na odrzwiach domu i na jego drzwiach.",
      "Gdy Jahwe, twój Bóg, wprowadzi cię do ziemi, którą przysiągł dać ojcom twoim, Abrahamowi, Izaakowi i Jakubowi z wielkimi i pięknymi miastami, których nie budowałeś,",
      "z domami pełnymi wszelkiego dobra, których nie gromadziłeś, z wykopanymi studniami, których nie kopałeś, z winnicami i gajami oliwnymi, których nie sadziłeś, to będziesz z nich jadł i nasycisz się.",
      "Strzeż się, byś nie zapomniał o Jahwe, który cię wywiódł z ziemi egipskiej, z domu niewoli.",
      "Będziesz się bał Jahwe, swego Boga, i Jemu samemu służył i na Jego imię składał przysięgę.",
      "Nie chodźcie za innymi bogami, za bogami narodów, które was otaczają,",
      "ponieważ Bogiem zazdrosnym jest Jahwe, Bóg twój, który przebywa w pośrodku ciebie, aby nie zapalił się gniew Jahwe, twego Boga, przeciwko tobie i nie usunął cię z powierzchni ziemi.",
      "Nie usiłujcie wystawić Jahwe, waszego Boga, na próbę, jak wystawiliście Go na próbę w Massa.",
      "Strzeżcie pilnie przykazań Jahwe, waszego Boga, Jego pouczeń i Jego praw, które wam zlecił.",
      "I czyń, co jest sprawiedliwe i prawe w oczach Jahwe, twego Boga, aby ci się dobrze powodziło i abyś wszedł w posiadanie urodzajnej ziemi, którą przysiągł Jahwe twoim ojcom,",
      "że wyrzuci z niej wszystkich twoich nieprzyjaciół przed tobą, jak to powiedział Jahwe.",
      "Gdy kiedyś twój syn zapyta się ciebie: „Cóż to za pouczenia, prawa i przepisy dał nam Jahwe, nasz Bóg?”",
      "Wówczas powiesz swojemu synowi: „Byliśmy niewolnikami faraona w Egipcie, a Jahwe wywiódł nas stamtąd potężną ręką.",
      "Dokonał Jahwe na oczach naszych znaków i cudów wielkich i strasznych przeciw Egiptowi i przeciw faraonowi, i przeciw jego domowi.",
      "Lecz nas wywiódł stamtąd, aby nas zaprowadzić do kraju, który przyrzekł pod przysięgą naszym ojcom, że go nam da.",
      "A Jahwe rozkazał nam wypełniać całe to prawo, bać się Jahwe, naszego Boga, aby być szczęśliwym po wszystkie dni życia naszego, jak to jest dzisiaj.",
      "Na tym zasadza się nasza sprawiedliwość, aby słuchać i wykonywać wszystkie Jego przykazania, jakie nam nadał”."
    ],
    [
      "Gdy Jahwe, twój Bóg, wprowadzi cię do kraju, do którego zdążasz, aby go wziąć w posiadanie, usunie wówczas liczne narody przed tobą: Hetytów, Girgazytów, Amorytów, Kananejczyków, Peryzytów, Chiwwitów, Jebuzytów: siedem narodów liczniejszych i mocniejszych od ciebie.",
      "Jahwe, twój Bóg, odda ich tobie i pokonasz ich. Wydasz ich na zniszczenie i nie będziesz zawierał żadnych przymierzy z nimi i nie będziesz okazywał im łaski.",
      "Nie będziesz zawierał z nimi małżeństw, nie wydasz swojej córki za ich synów, ani nie pojmiesz ich córki dla swego syna.",
      "Gdyż ona odwróciłaby twego syna od postępowania za Mną, aby służył obcym bogom. Wówczas gniew Jahwe zapaliłby się na was i wygubiłby was zupełnie.",
      "Ale tak winniście postępować: zniszczcie ich ołtarze, połamcie ich stele i spalcie w ogniu ich posągi.",
      "Jesteś przecież ludem poświęconym Jahwe, twojemu Bogu. Wszak ciebie wybrał Jahwe, twój Bóg, za własny lud ze wszystkich narodów, które są na ziemi.",
      "Jeśli Jahwe związał się z wami i wybrał was, to nie dlatego że byliście najliczniejszym narodem, gdyż wy jesteście najmniejszym pośród narodów.",
      "Ale to z miłości ku wam i dla dochowania przysięgi złożonej waszym ojcom wywiódł was Jahwe silną ręką i uwolnił z domu niewoli, z mocy faraona, władcy Egiptu.",
      "Winieneś więc wiedzieć, że Jahwe, twój Bóg, jest Bogiem prawdziwym, Bogiem wiernym, który dochowuje swego przymierza i swej miłości aż w tysiączne pokolenia względem tych, którzy Go miłują i strzegą Jego praw,",
      "a karze tych, którzy Go nienawidzą, zatracając go, i nie zwleka długi czas z ukaraniem tego, który Go nienawidzi, odpłacając się jemu samemu.",
      "Oto dlaczego winieneś dokładnie zachować przykazania, prawa i rozporządzenia, które ja ci dzisiaj polecam wypełnić.",
      "Jeśli będziecie słuchać rozporządzeń i jeśli będziecie strzec i wykonywać je, to Jahwe, twój Bóg, będzie strzegł przymierza i miłości, jaką zaprzysiągł twoim ojcom.",
      "Umiłuje cię, pobłogosławi cię, powiększy cię i rozmnoży owoc twego łona i owoc twojej ziemi, twe zboże, twe wino, twą oliwę, płodność twych krów i przyrost twej trzody na ziemi, którą przysiągł dać ojcom twoim.",
      "Otrzymacie więcej błogosławieństw niż wszystkie inne narody. Nie będzie wśród ciebie nikogo bezpłodnego, ani mężczyzny, ani kobiety, ani też żadnego z twoich zwierząt domowych.",
      "Jahwe oddali od ciebie wszelką chorobę i nie będzie zsyłał na ciebie tych groźnych plag egipskich, które znasz, ale je zachowa dla tych, którzy cię nienawidzą.",
      "Wygubisz przeto wszystkie narody, które Jahwe, Bóg twój, da ci, a oczy twe nie spoczną na nich litościwie, abyś nie służył ich bogom, gdyż byłyby to sidła na ciebie.",
      "Może pomyślisz w twym sercu: „Tamte narody są liczniejsze niż mój, jakże mogę je pokonać?”",
      "Nie lękaj się ich, ale przypomnij sobie, co Jahwe, twój Bóg, uczynił faraonowi i całemu Egiptowi,",
      "wielkie doświadczenia, jakie oczy twoje widziały, znaki i cuda oraz mocną rękę i wyciągnięte ramię, którymi wybawił cię Jahwe, twój Bóg. Tak uczyni Jahwe, twój Bóg, wszystkim narodom, z którymi lękasz się spotkać.",
      "Nadto Jahwe, twój Bóg, ześle szerszenie, by zniszczyć tych, którzy by pozostali i ukryli się przed tobą.",
      "Nie lękaj się tedy ich, gdyż pośród ciebie jest Jahwe, twój Bóg, wielki i lęk wzbudzający.",
      "Powoli wyniszczy Jahwe, twój Bóg, te narody przed tobą. Nie zdołasz wygładzić ich za jednym uderzeniem, gdyż wówczas zwierzęta dzikie rozmnożyłyby się na twoją zgubę.",
      "A Jahwe, twój Bóg, wyda ich tobie i rzuci na nich wielkie utrapienia, dopóki nie zostaną wytępieni.",
      "Wyda ich królów w twe ręce i wyniszczysz ich imię pod niebem i nikt się nie ostoi przed tobą, aż ich wygubisz doszczętnie.",
      "Spalicie rzeźbione posągi ich bogów w ogniu i nie będziesz pożądał srebra ani złota, które je pokrywa. Nie weźmiesz żadnej rzeczy dla siebie, aby nie stała się dla ciebie zasadzką, gdyż jest ona obrzydliwością dla Jahwe, twego Boga.",
      "Nie będziesz wprowadzał do twego domu żadnej obrzydliwości, abyś nie stał się przekleństwem, jakim jest ona. Będziesz uważał je za nieczyste i obrzydliwe, gdyż są przeznaczone na zniszczenie."
    ],
    [
      "Strzeżcie pilnie wszystkich przykazań, jakie wam dzisiaj daję, i wykonywajcie je, abyście żyli, rozmnażali się i weszli do kraju, jaki Jahwe przyrzekł pod przysięgą dać waszym ojcom.",
      "Pamiętaj o drodze, jaką Jahwe, twój Bóg, wiódł cię przez czterdzieści lat po pustyni, aby cię utrapić, doświadczyć i poznać wnętrze twego serca, czy będziesz zachowywał Jego przykazania, czy też nie.",
      "Utrapił cię, dawał odczuć głód, karmił manną, której ani ty, ani twoi ojcowie nie znali, aby ci pokazać, że nie samym chlebem żyje człowiek, ale żyje wszystkim, co pochodzi z ust Jahwe.",
      "Nie zdarło się na tobie ubranie, które nosiłeś, a noga twoja nie nabrzmiała od podróżowania przez te czterdzieści lat.",
      "Wiedz tedy, że Jahwe, twój Bóg, poucza cię, jak ojciec poucza swego syna",
      "i strzeż przykazań twego Boga, chodząc w bojaźni przed Nim.",
      "Albowiem Jahwe zaprowadzi cię do kraju urodzajnego, do kraju potoków i źródeł i wód wytryskujących z głębokości na dolinach jak i na górach,",
      "do kraju pszenicy, jęczmienia, winorośli, fig i granatów, do kraju oliwy i miodu,",
      "do kraju, gdzie nie będziesz spożywał chleba w niewystarczającej ilości i gdzie nie braknie ci niczego, do kraju, gdzie kamienie są żelazem i gdzie na górach wydobywać możesz miedź.",
      "Będziesz jadł i nasycisz się i będziesz błogosławił Jahwe, twego Boga, w tym urodzajnym kraju, który da tobie.",
      "Strzeż się zapominać o Jahwe, twoim Bogu, nie zaniedbuj Jego przykazań, Jego rozporządzeń i praw, które ci dziś nakazuję,",
      "a gdy się najesz i nasycisz, zbudujesz sobie piękne domy i zamieszkasz w nich,",
      "gdy się rozmnoży twoje bydło i twoja trzoda i powiększy się twe srebro i złoto oraz wzrośnie wszelkie inne twe dobro, [lękaj się],",
      "aby to wszystko nie zmieniło twego serca i abyś nie zapomniał wtedy Jahwe, twego Boga, który cię wyprowadził z Egiptu, z domu niewoli.",
      "On cię prowadził przez pustynię wielką i straszną, pełną wężów jadowitych i skorpionów. On to w miejscu bezwodnym wyprowadził wodę ze skały bardzo twardej.",
      "On to karmił cię na pustyni manną, nie znaną twoim ojcom, chcąc utrapić cię i doświadczyć, aby potem okazać ci dobro.",
      "Nie myśl sobie: „To siła moja, to moc moich rąk dzieła tego dokonały”.",
      "Pamiętaj, że to Jahwe, twój Bóg, dał ci tę siłę, która dokonała tego dzieła, aby wypełnić w ten sposób swe przyrzeczenie, jakie poprzysiągł twoim ojcom.",
      "Niechybnie, jeśli zapomnisz Jahwe, twego Boga, i pójdziesz za bogami cudzymi, jeśli im służyć będziesz i upadać będziesz przed nimi, to oświadczam wam, że zginiecie doszczętnie.",
      "Jak wygubi Jahwe narody przed wami, tak i wy zginiecie, jeśli nie będziecie słuchać głosu Jahwe, waszego Boga."
    ],
    [
      "Słuchaj, Izraelu! Oto dziś masz przejść Jordan, aby iść i wziąć w posiadanie narody liczniejsze i mocniejsze od ciebie, aby zająć wielkie miasta, których obwarowania sięgają nieba.",
      "Jest to lud wielki i wysokiego wzrostu, jak potomkowie Anaka, ty go znasz i słyszałeś powiedzenie: „Któż zdoła oprzeć się potomkom Anaka?”",
      "Wiedz teraz, że to Jahwe, twój Bóg, pójdzie przed tobą jako ogień pochłaniający, który ich wygubi i podda ich tobie. Wówczas weźmiesz ich w posiadanie i wygubisz, jak to przyrzekł Jahwe.",
      "Lecz gdy Jahwe, twój Bóg, przepędzi ich przed tobą, nie myśl sobie: „To dla sprawiedliwego mego życia wprowadził mię Jahwe w posiadanie tego kraju”; bo z powodu występnego życia tych narodów przepędził je Jahwe przed tobą.",
      "Nie dzięki twojej sprawiedliwości ani prawości twego serca obejmiesz ich kraj w posiadanie, ale z powodu przewrotności tych ludów, które Jahwe, twój Bóg, przepędzi przed tobą i z powodu przysięgi, jaką złożył twoim ojcom, Abrahamowi, Izaakowi i Jakubowi.",
      "Wiedz, że nie z powodu sprawiedliwego twego życia da ci Jahwe, twój Bóg, ten urodzajny kraj w posiadanie, bo jesteś ludem twardego karku.",
      "Pamiętaj i nie zapomnij, żeś zgniewał Jahwe, twego Boga, na pustyni: Od dnia wyjścia twego z ziemi egipskiej, aż do przyjścia na to miejsce buntowaliście się przeciw Jahwe.",
      "Na [górze] Horeb rozgniewaliście Jahwe i tak się na was zagniewał Jahwe, że chciał was wygubić.",
      "Gdy wyszedłem na górę, aby wziąć tablice kamienne, tablice Przymierza, jakie Jahwe zawarł tu z wami, czterdzieści dni i czterdzieści nocy przebywałem na górze bez spożywania pokarmu i picia wody.",
      "Jahwe dał mi dwie tablice kamienne zapisane palcem Bożym, gdzie [można było czytać] słowa podobne do tego, co Jahwe wypowiedział spośród ognia na górze w dniu zebrania.",
      "Pod koniec czterdziestu dni i czterdziestu nocy dał mi Jahwe dwie tablice kamienne, tablice Przymierza.",
      "I powiedział do mnie Jahwe: „Powstań i schodź szybko, gdyż uległ zepsuciu twój lud, który wywiodłeś z Egiptu. Odstąpili rychło od drogi, którą im wskazałeś, uczynili sobie posąg ulany z metalu”.",
      "Potem Jahwe powiedział jeszcze: „Widzę ten lud, że jest to lud twardego karku.",
      "Pozwól mi, że ich wyniszczę i wymażę ich imię pod niebiosami i że uczynię z ciebie naród potężniejszy i liczniejszy odeń!”",
      "Obróciłem się i zstępowałem z góry, a góra płonęła ogniem; ja zaś miałem dwie tablice Przymierza w moich rękach.",
      "I ujrzałem, że zgrzeszyliście przeciw Jahwe, waszemu Bogu, czyniąc sobie cielca ulanego z metalu i prędko oddaliliście się od drogi, którą wskazał wam Jahwe.",
      "Pochwyciłem wtedy obie tablice oburącz i potłukłem je na waszych oczach.",
      "Potem padłem na ziemię przed Jahwe i jako za pierwszym razem, przez czterdzieści dni i czterdzieści nocy nie jadłem chleba ani nie piłem wody z powodu grzechu, jaki popełniliście, czyniąc to, co jest złe w oczach Jahwe i co Go gniewa.",
      "Ponieważ bałem się gniewu i zapalczywości, jakim zapłonął na was Jahwe, tak że chciał was wygubić. Lecz jeszcze i tym razem wysłuchał mnie Jahwe.",
      "Jahwe był też zagniewany na Aarona i pragnął go zgubić. Wstawiałem się także za Aaronem.",
      "A tę rzecz grzeszną, którąście sporządzili, tj. cielca, pochwyciłem, spaliłem w ogniu, potłukłem i starłem w proch i rzuciłem na dno potoku, który spływa z góry.",
      "W Tabera i w Massa i w Kibrot-Hattawa rozgniewaliście Jahwe.",
      "I gdy wysłał was Jahwe z Kadesz-Barnea, mówiąc: „Idźcie i bierzcie w posiadanie kraj, który wam oddałem”, wyście się zbuntowali przeciwko głosowi Jahwe, waszemu Bogu, i nie uwierzyliście Mu, ani nie usłuchaliście Jego nakazu.",
      "Buntowaliście się przeciw Jahwe od dnia, w którym was poznałem.",
      "Rzuciłem się na ziemię przed Jahwe, leżałem przed Nim przez czterdzieści dni i czterdzieści nocy, gdyż Jahwe zapowiedział waszą zgubę.",
      "Wstawiałem się do Jahwe, mówiąc: „Panie nasz, Jahwe, nie niszcz tego narodu i twego dziedzictwa, który uwolniłeś swoją mocą i który wywiodłeś z Egiptu potężną ręką.",
      "Wspomnij na twoje sługi, Abrahama, Izaaka i Jakuba, i nie patrz na upór tego ludu, na jego zło i na jego grzech,",
      "aby nie powiedziano w kraju, z którego wyszliśmy: „Jahwe nie zdołał ich zaprowadzić do kraju, który im obiecał. Miał ich w nienawiści i dlatego ich wywiódł, aby pomarli na pustyni”.",
      "Przecież oni są twoim ludem, twoim dziedzictwem, których wywiodłeś wielką siłą i wyciągniętym ramieniem”."
    ],
    [
      "Jahwe rzekł wówczas do mnie: „Wyciosaj dwie tablice z kamienia na wzór pierwszych i wyjdź do mnie na górę i uczyń sobie arkę z drzewa.",
      "I wypisz na tych tablicach słowa napisane na tablicach, które stłukłeś, i włóż te tablice do arki”.",
      "Uczyniłem arkę z drzewa szittim i wyciosałem dwie tablice kamienne podobne do poprzednich i wstąpiłem na górę z dwoma tablicami, mając w ręku obie tablice.",
      "A On napisał na tablicach, jak napisał poprzednio, dziesięć słów, które powiedział Jahwe do was spośród ognia na górze w dniu zebrania. Później Jahwe oddał mi je.",
      "Zstąpiłem z góry i złożyłem tablice do arki, jaką sporządziłem, i pozostały tam, jak to Jahwe polecił.",
      "A synowie Izraela wyruszyli z Beerot, [z posiadłości] synów Jakana, do Mosery, gdzie umarł Aaron. Tu też został pochowany, a Eleazar, jego syn, objął po nim urząd kapłański.",
      "Stąd wyruszyli do Gudgod, a z Gudgod do Jotwat, okolicy bogatej w płynące wody.",
      "Jahwe oddzielił wtedy pokolenie Lewiego, aby nosiło arkę przymierza Jahwe, a stojąc w obecności Jahwe, służyło i błogosławiło Jego imię aż po dzień dzisiejszy.",
      "Dlatego nie miał Lewi udziału w dziedzictwie swych braci, gdyż Jahwe jest jego dziedzictwem, jak to rozporządził Jahwe, twój Bóg.",
      "A ja pozostałem na górze, jak poprzednio, przez czterdzieści dni i czterdzieści nocy. Wysłuchał mnie Jahwe i tym razem i postanowił Jahwe nie wytracić ciebie.",
      "I rzekł Jahwe do mnie: „Powstań, idź na czele tego ludu, aby poszedł wziąć w posiadanie kraj, który przysiągłem dać ich ojcom”.",
      "A teraz, o Izraelu, czego żąda Jahwe, twój Bóg? Czyż nie tego, abyś się bał Jahwe, twego Boga, chodził zawsze Jego drogami, miłował i służył Jahwe, twemu Bogu z całego serca, z całej duszy,",
      "i zachowywał przykazania Jahwe i Jego rozporządzenia, jakie ci dzisiaj daję dla twego dobra.",
      "Do Jahwe, twego Boga, należą niebiosa i niebiosa niebios, ziemia i wszystko, co się na niej znajduje,",
      "a jednak z samymi twoimi ojcami związał się Jahwe przez miłość do nich, a po nich wybrał spośród wszystkich narodów ich potomstwo, was samych aż po obecny dzień.",
      "Dokonajcie obrzezania waszego serca i nie bądźcie nadal [ludem] twardego karku,",
      "gdyż Jahwe, wasz Bóg, jest Bogiem bogów i Władcą władców, Bogiem wielkiej mocy i nieustraszonym, który nie ma wzglądu na osoby i nie da się przekupić darami.",
      "Wymierza sprawiedliwość sierocie i wdowie i miłuje cudzoziemca, gdyż mu daje chleb i odzienie.",
      "Wy także miłujcie cudzoziemca, gdyż cudzoziemcami byliście w kraju egipskim.",
      "Będziesz czcił i będziesz się bał Jahwe, twego Boga, i Jemu samemu będziesz służył, stojąc przy Nim i przysięgając na Jego imię.",
      "On jest chwałą twoją, On jest twoim Bogiem. On to uczynił te wielkie i straszne rzeczy, które oglądały twoje oczy.",
      "Jedynie siedemdziesiąt osób z twych przodków wstąpiło do Egiptu, a Jahwe, twój Bóg, uczynił ich obecnie liczniejszymi niż gwiazdy na niebie."
    ],
    [
      "Miłuj tedy Jahwe, twego Boga, i strzeż Jego przestróg, praw, rozporządzeń i nakazów po wszystkie dni.",
      "Przecież wyście Go poznali, a nie synowie wasi. Oni ani widzieli, ani nie poznali nauki Jahwe, waszego Boga, Jego wielkości, mocy Jego ręki i siły Jego ramienia,",
      "cudów i dzieł, jakich dokonał w ziemi egipskiej przeciw faraonowi, władcy Egiptu, przeciw całemu jego krajowi,",
      "i co uczynił wojsku egipskiemu, jego koniom i wozom, sprowadzając na nich wody Morza Czerwonego, gdy was ścigali, i jak ich zgładził na zawsze,",
      "co uczynił dla was na pustyni, aż przybyliście tutaj,",
      "i co uczynił Datanowi i Abiramowi, synom Eliaba, potomkom Rubena, gdy ziemia otworzyła swoją paszczę i pochłonęła ich w pośrodku wszystkiego Izraela z ich rodzinami, namiotami i całą majętnością do nich przynależną.",
      "Tak to oczy wasze widziały te wielkie dzieła Jahwe.",
      "Strzeżcie tedy wszelkich przykazań, jakie wam dziś nakazałem, abyście mieli siłę do przyjścia i zdobycia kraju, który macie wziąć w swe posiadanie,",
      "ażeby tam zamieszkać na długie lata w kraju, który Jahwe przyrzekł dać pod przysięgą ojcom waszym i ich potomstwu; w kraju mlekiem i miodem płynącym.",
      "Kraj, który idziecie wziąć w posiadanie, nie jest jako kraj egipski, skąd wyszliście i gdzie po zasianiu ziarna musisz ziemię zraszać wodą, jak się zrasza ogród warzywny.",
      "Ale kraj, do którego zdążacie, aby go wziąć w posiadanie, jest krajem gór i dolin zraszanych zdrojem wód z nieba.",
      "Jahwe, twój Bóg, troszczy się o ten kraj ustawicznie, a oczy Jahwe, twojego Boga, są nań zwrócone od początku do końca roku.",
      "Jeśli sumiennie słuchać będziecie przykazań moich, jakie wam dzisiaj zalecam, miłując Jahwe, waszego Boga, i służąc Mu z całego waszego serca i z całej waszej duszy,",
      "da Jahwe waszej ziemi deszcz w czasie stosownym: deszcz w jesieni i deszcz na wiosnę i będziesz mógł zebrać twe zboże, twe wino i twą oliwę,",
      "a twemu bydłu użyczy trawy w polu, i będziesz jadł i nasycisz się.",
      "Strzeżcie się, aby serce wasze nie dało się skusić i abyście nie zeszli na bezdroże, służąc cudzym bogom i upadając przed nimi.",
      "Wtedy bowiem rozpaliłby się gniew Jahwe przeciwko wam i zamknęłyby się niebiosa, aby nie było więcej deszczu i aby ziemia nie rodziła owocu i abyście zginęli wkrótce w tym urodzajnym kraju, który wam daje Jahwe.",
      "I schowajcie te słowa do serca waszego i do duszy waszej. Przywiążcie je do rąk waszych, jako znak, i między oczy wasze, jako wstęgę.",
      "Nauczcie ich synów waszych, mówiąc o nich im wtedy, gdy siedzą w domu i gdy są w drodze, i wtedy gdy leżą czy wstają.",
      "I napisz je na węgłach twego domu, na bramach twoich,",
      "aby liczne były dnie wasze, dnie synów waszych na ziemi, którą obiecał pod przysięgą dać waszym ojcom na tak długo, jak długo będą niebiosa nad ziemią.",
      "Jeśli tedy sumiennie strzec będziecie przykazań i wprowadzać je w życie, jak to wam poleciłem, miłując Jahwe, waszego Boga, i chodząc we wszystkim Jego drogami i stojąc przy Nim,",
      "wówczas Jahwe da wam zwyciężyć wszystkie te narody, które są przed wami, i wy zajmiecie narody liczniejsze i potężniejsze od was.",
      "Wszelkie miejsce, po którym deptać będzie stopa waszych nóg, będzie wasze: od pustyni do Libanu, od wielkiej rzeki Eufrat aż do Morza zachodniego rozciągać się będzie wasz kraj.",
      "Nikt nie stanie przeciwko wam, gdyż Jahwe, wasz Bóg, ześle strach i lęk przed wami na cały kraj, który zajmiecie, jak to wam przyrzekł.",
      "Uważajcie! Ofiaruję wam dzisiaj błogosławieństwo i przekleństwo.",
      "Błogosławieństwo, jeśli słuchać będziecie przykazań Jahwe, waszego Boga, jakie wam dziś zaleciłem,",
      "a przekleństwo, jeśli nie będziecie słuchać przykazań Jahwe, Boga waszego, i zejdziecie z drogi, jaką wam dziś wskazałem, idąc za cudzymi bogami, których nie znacie.",
      "Gdy zaprowadzi cię Jahwe, twój Bóg, do ziemi, którą idziesz wziąć w swe posiadanie, położysz błogosławieństwo na górze Garizim, a przekleństwo na górze Ebal.",
      "Góry te, jak wiadomo, znajdują się z tamtej strony Jordanu, przy drodze idącej na zachód słońca w kraju Kananejczyków, którzy zamieszkują Araba naprzeciw Gilgal, w pobliżu dębu More.",
      "Po przejściu Jordanu przyjdziecie tam wziąć w posiadanie ziemię jaką wam da Jahwe, wasz Bóg. Wy zdobędziecie ją i wy tam zamieszkacie.",
      "Pilnie tedy wykonujcie wszystkie prawa i rozporządzenia, które dzisiaj wam daję."
    ],
    [
      "Strzeżcie praw i rozporządzeń i wykonujcie je w kraju, który Jahwe, Bóg twych ojców, da tobie w posiadanie na wszystkie dni życia waszego na ziemi.",
      "Zniszczycie doszczętnie wszystkie miejsca, gdzie narody, którymi macie zawładnąć, służyły swym bogom, na wysokich górach, na pagórkach pod każdym zieleniejącym się drzewem.",
      "Obalicie ich ołtarze, połamiecie ich stele, pale święte spalicie w ogniu, rozbijecie posągi rzeźbione ich bogów, a zaginie ich imię na tym miejscu.",
      "Nie uczynicie tak Jahwe, waszemu Bogu,",
      "ale jedynie w miejscu, które Jahwe, wasz Bóg, wybierze pośród wszystkich pokoleń waszych, aby tam umieścić swe imię, i tam uczynicie dlań mieszkanie i będziecie Go szukać i tam przyjdziecie.",
      "Tam przyniesiecie wasze całopalenia i wasze krwawe ofiary, wasze dziesięciny oraz dary waszych rąk, wasze ofiary ślubowane i wasze ofiary dobrowolne, oraz pierworodne waszego bydła i waszej trzody.",
      "Tam to przed Jahwe, waszym Bogiem, będziecie spożywać ofiarę waszą i waszych rodzin za to, że pobłogosławił ci Jahwe, twój Bóg.",
      "Nie postępujcie, jak my postępujemy dziś, kiedy każdy czyni, co się mu wydaje dobre,",
      "gdyż nie weszliście jeszcze do odpocznienia i dziedzictwa, jakie ci chce dać Jahwe, twój Bóg.",
      "Idziecie przejść Jordan, zamieszkać w kraju, który Jahwe, wasz Bóg odda wam w posiadanie. Zapewni wam tam odpocznienie od wszelkich nieprzyjaciół dokoła i będzie cie mieć bezpieczne mieszkanie.",
      "Wówczas do miejsca świętego, które wybierze Jahwe, wasz Bóg, aby tam przebywało Jego imię, przyniesiecie wszystko, co wam nakazałem, wasze całopalenia i wasze ofiary krwawe, wasze dziesięciny i dary rąk waszych i wszelkie rzeczy wspaniałe, które ślubowaliście Jahwe.",
      "Wówczas radować się będziecie przed obliczem Jahwe, waszego Boga, wy, wasi synowie i wasze córki, wasi słudzy i wasze służebnice, a także lewita, który mieszka w bramach twoich, gdyż on nie ma działu ani dziedzictwa pośród was.",
      "Strzeż się składać całopalenia na wszystkich miejscach świętych, które zobaczysz.",
      "Możesz jedynie ofiarować całopalenie na miejscu, które wybierze Jahwe, twój Bóg, pośród jednego z twych pokoleń i tam możesz czynić to, co ci nakazuję.",
      "Możesz jednak, o ile tylko zechcesz, zabić zwierzę i zjeść jego mięso zależnie od błogosławieństwa, jakiego ci udzieli Jahwe, twój Bóg, w jakiejkolwiek miejscowości twego zamieszkania. Tak nieczysty, jak i czysty może je spożywać, zarówno [mięso] gazeli czy jelenia.",
      "Nie wolno jedynie spożywać krwi i winieneś ją wylać na ziemię, jak wodę.",
      "Nie możesz spożywać u siebie dziesięcin z twego zboża, z twego wina, z twej oliwy, ani z pierworodnych z twego bydła czy z twej trzody, ani z żadnych twych ofiar dobrowolnych, ani też z tego, co ofiarowały twe ręce Jahwe.",
      "Ale ty winieneś je spożywać w obliczu Jahwe, twego Boga, na miejscu, które wybrał Jahwe, twój Bóg, i nie tylko ty, ale i syn twój, i córka twoja, i sługa twój, i służebnica twoja oraz lewita, który się znajduje u ciebie. I będziesz się radował w obliczu Jahwe, twego Boga, ze wszystkiego tego, co przyniosą twoje ręce.",
      "Nie zaniedbuj nigdy lewity w kraju twoim.",
      "Gdy Jahwe, twój Bóg, rozszerzy twój kraj, jak to ci przyrzekł i powiesz: „Chciałbym jeść mięso, gdyż mam ochotę na jedzenie”, możesz jeść mięso tak często, jak zechcesz.",
      "Jeśli miejsce, które wybierze Jahwe, twój Bóg, aby tam umieścić swe imię, jest bardzo odległe, wówczas możesz zabić tak swe bydlę, jak i swą trzodę, jaką ci dał Jahwe, tak jak ci nakazałem, i będziesz jadł mięso u siebie, kiedy zechcesz,",
      "spożywając je, jak się spożywa mięso z gazeli czy z jelenia. Będą je jeść wśród was zarówno czyści, jak i nieczyści.",
      "Czuwaj jedynie pilnie, abyś nie spożywał krwi, ponieważ we krwi jest życie, a ty nie powinieneś spożywać życia z mięsem.",
      "Nie będziesz jej spożywał, ale rozlejesz ją na ziemię, jak wodę.",
      "Nie będziesz jej spożywał, aby się dobrze powodziło tobie i twoim synom, ponieważ czynicie, co dobre i sprawiedliwe jest w oczach Jahwe.",
      "Ale rzeczy święte, które będą należały do ciebie, i te, które ślubowałeś, weźmiesz i zaniesiesz na miejsce, które wybierze Jahwe.",
      "Złożysz ofiary całopalenia z mięsa i krwi. W innych ofiarach twoich krew będzie wylana na ołtarz Jahwe, twego Boga, ale możesz spożywać ich mięso.",
      "Strzeż, słuchaj i wykonuj zawsze wszystkie te słowa, jakie do ciebie dzisiaj kieruję, aby się dobrze powodziło tobie, twoim synom po tobie, wypełniając to, co jest dobre i słuszne w oczach Jahwe, twego Boga.",
      "Gdy Jahwe, twój Bóg, wygubi narody, które idziesz zwyciężyć, i gdy je zwyciężysz i zamieszkasz w ich kraju,",
      "strzeż się, abyś im nie uległ, idąc za tymi, których wygubiliście. Strzeż się ich bogów i nie mów: „Jak te narody służyły swym bogom, tak i ja będę postępował”.",
      "Nie będziesz w ten sposób służył Jahwe, twemu Bogu, gdyż Jahwe ma w obrzydzeniu to wszystko i nienawidzi tego, co one czyniły dla swych bogów, paląc nawet w ogniu swych synów i swe córki [na cześć] swych bogów.",
      "To wszystko, co wam rozkazałem, strzeżcie i wykonujcie, nie dodając nic do tego, ani nie odejmując nic z tego."
    ],
    [
      "Jeśli spośród ciebie powstanie jakiś prorok lub tłumacz snów i zapowie ci jakiś znak lub cud,",
      "który się później wypełni, i jeśli ci później powie: „Pójdźmy za cudzymi bogami, których nie znasz, i służmy im”,",
      "ty nie powinieneś słuchać takiego proroka i słów takiego tłumacza snów. Jest to bowiem Jahwe, wasz Bóg, który nas w ten sposób doświadcza, czy rzeczywiście miłujecie Jahwe, waszego Boga, z całego swego serca, z całej swej duszy.",
      "Za Jahwe, waszym Bogiem chodźcie, Jego się bójcie i Jego przykazania zachowujcie, i Jemu służcie, i przy Nim stójcie.",
      "Ten zaś prorok czy tłumacz snów winien umrzeć, gdyż głosił odstępstwo od Jahwe, waszego Boga, który was wywiódł z kraju egipskiego i wybawił z domu niewoli i chciał cię sprowadzić z drogi, jaką polecił ci chodzić Jahwe, twój Bóg. Musisz to zło usunąć spośród siebie.",
      "Jeżeli twój brat, syn twego ojca albo syn twojej matki, albo twój syn, albo twoja córka, albo twoja żona czy twój przyjaciel, który jest ci drogi jak własne życie, usiłują cię skusić skrycie i mówią: „Chodźmy służyć obcym bogom”, czyli bogom, których ani twoi ojcowie, ani i ty sam nie znaliście,",
      "i bogom narodów bliskich, a nie dalekich, które was otaczają z jednego krańca kraju do drugiego,",
      "ty nie możesz go słuchać, twoje oko będzie bez litości, ty go nie możesz oszczędzić i nie możesz zakryć jego uszu.",
      "Winieneś go zabić, ręka twoja będzie pierwszą przeciwko niemu, aby go zabić, a ręka całego ludu dokończy wykonania kary śmierci.",
      "Będziesz go kamienował, aż umrze, gdyż usiłował odwieść cię od Jahwe, twego Boga, który cię wywiódł z kraju Egiptu, z domu niewoli.",
      "Gdy się dowie o tym cały Izrael, przerazi się i przestanie czynić to zło w pośrodku ciebie.",
      "Jeśli usłyszysz w jakimś mieście, które Jahwe, twój Bóg, daje tobie na zamieszkanie,",
      "że wyszli spośród ciebie mężowie przewrotni i kuszą mieszkańców swego miasta, mówiąc do nich: „Pójdźmy służyć obcym bogom, których nie znacie”,",
      "wówczas ty zbadasz tę sprawę, przeprowadzisz śledztwo i wypytasz się troskliwie. I jeśli pogłoska okaże się prawdziwa, a obrzydliwości rzeczywiście dokonano wpośród ciebie,",
      "wówczas wytracisz mieszkańców tego miasta ostrzem miecza, przeznaczając miasto na zniszczenie i wszystko to, co się w nim znajduje, razem z bydłem.",
      "Zbierzesz wszystkie łupy na środku placu i zapalisz miasto z tym wszystkim jego łupem, ofiarując to wszystko Jahwe, twemu Bogu. Samo [zaś miasto] pozostanie ruiną na zawsze i nie może być odbudowane.",
      "Z tego, co zostało, żadna rzecz poddana klątwie nie przylgnie do twojej ręki, aby nie wrócił gniew Jahwe, ale aby był dla ciebie łaskawy, litościwy, oraz rozmnożył cię jak przyrzekł twoim ojcom.",
      "Jeśli słuchać będziesz Jego przykazań, które ja ci dziś nakazuję wykonywać, co jest słuszne w oczach Jahwe, twego Boga."
    ],
    [
      "Wy jesteście dziećmi Jahwe, waszego Boga. Nie kaleczcie się, ani też nie róbcie sobie wycinania włosów na czole po śmierci [bliskich].",
      "Ponieważ ty jesteś ludem poświęconym Jahwe, twojemu Bogu, a Jahwe wybrał ciebie spośród wszystkich narodów, które są na ziemi.",
      "Nie możecie spożywać niczego, co jest obrzydliwością.",
      "Oto zwierzęta, które możecie spożywać: wół, owca, koza,",
      "jeleń, gazela, daniel, koziorożec, antylopa, oryks.",
      "Możecie spożywać wszelkie zwierzę, które rozwidla kopyto i rozdziela racice, i które przeżuwa.",
      "Jednak spośród zwierząt przeżuwających i mających rozwidlone kopyto i rozdzieloną racicę nie możecie spożywać: wielbłąda, zająca, jeża. Będą zaś wam za nieczyste, które przeżuwają, ale nie mają rozdzielonego kopyta.",
      "Również ze świni, która ma rozwidlone kopyto, ale nie przeżuwa, nie możecie jeść mięsa i nie możecie się dotykać jej padliny.",
      "Z tych [istot], które żyją w wodzie, możecie jeść te, które mają płetwy i łuski,",
      "nie możecie zaś jeść tych, które nie mają płetw i łusek, i macie je uznawać za nieczyste.",
      "Możecie jeść wszelkie ptaki czyste,",
      "ale nie możecie jeść takich ptaków, jak orła, gryfa, sępa,",
      "sokoła i wszelkiego rodzaju kani,",
      "i wszelkiego rodzaju kruków,",
      "strusia, jastrzębia, mewy i wszelkiego rodzaju krogulców,",
      "sowy, puchacza, ibisa,",
      "pelikana, nurka, kormorana,",
      "bociana i wszelkiego rodzaju czapli, dudka, nietoperza.",
      "Również wszelkie owady skrzydlate będą dla was nieczyste i nie możecie ich spożywać.",
      "Możecie zaś spożywać wszelkie ptactwo czyste.",
      "Nie możecie jeść żadnego zwierzęcia rozszarpanego. Dasz je cudzoziemcowi, który jest pośród ciebie, i zje je, albo je sprzedaj cudzoziemcowi spoza kraju. Ty jesteś narodem poświęconym Jahwe, twemu Bogu. Nie będziesz gotował koźlęcia w mleku jego matki.",
      "Corocznie winieneś złożyć dziesięcinę ze wszystkiego, co przyniosą twoje zasiewy na twych polach,",
      "w obliczu Jahwe, twego Boga, w miejscu, które wybierze, aby tam zamieszkało Jego imię. Spożyjesz tę dziesięcinę z twego zboża, z twego wina, z twej oliwy, z pierworodnych twego bydła i twej trzody, abyś się w ten sposób nauczył bojaźni Jahwe, twego Boga.",
      "Jeśli droga jest bardzo długa i jeśli wskutek tego nie możesz przynieść dziesięciny, gdyż miejsce, jakie wybrał Jahwe, twój Bóg, aby tam zamieszkało Jego imię, jest bardzo daleko od ciebie, gdy Jahwe, twój Bóg cię pobłogosławi,",
      "sprzedasz to, co ci przybyło, za pieniądze i wziąwszy pieniądze do swej ręki, pójdziesz na miejsce wybrane przez Jahwe, twego Boga.",
      "Tam kupisz za te pieniądze, co będziesz chciał: bydło czy trzodę, wino czy napój upajający, czegokolwiek zapragniesz. I zjesz tam w obecności Jahwe i ucieszysz się ty i twój dom.",
      "A nie zapomnisz o lewicie, który jest u ciebie, gdyż nie ma z tobą działu ani dziedzictwa.",
      "Pod koniec trzech lat weźmiesz dziesięcinę z plonów tego roku i złożysz ją u twych bram.",
      "Przyjdzie wówczas lewita, który nie ma żadnego działu i dziedzictwa, oraz cudzoziemiec, sierota i wdowa twego miejsca zamieszkania i zjedzą to, i nasycą się, aby Jahwe, twój Bóg, udzielił ci błogosławieństwa we wszystkich pracach, jakie zamierzasz wykonać."
    ],
    [
      "Pod koniec siedmiu lat ogłosisz darowanie długów.",
      "Oto tak ma wyglądać to darowanie długów: Każdy wierzyciel, który dał pożyczkę, winien zgodzić się na darowanie tego, co pożyczył bliźniemu swemu. Nie powinien domagać się zwrotu ani od swego bliźniego, ani od swego brata, gdy ogłoszono darowanie [długów] ku uczczeniu Jahwe.",
      "Od cudzoziemca możesz domagać się zwrotu, ale twego brata zwolnisz.",
      "Nie będzie ubogich wśród ciebie, gdyż Jahwe udzieli ci błogosławieństwa w kraju, który Jahwe, twój Bóg, da tobie w posiadanie.",
      "Jeśli słuchać będziesz głosu Jahwe, twego Boga, strzegąc i wykonując przykazania, które dziś ci nakazuję,",
      "Jahwe, twój Bóg, pobłogosławi ci, jak to powiedział, i będziesz pożyczał innym narodom w zastaw, ale sam nie będziesz zaciągał u nich pożyczek i będziesz panował nad licznymi narodami, a one nie będą nad tobą panować.",
      "Jeśli przeto znajdzie się u ciebie ubogi wśród twoich braci w jednym z miast twego kraju, który Jahwe, twój Bóg, da tobie, nie zatwardzaj swego serca, ani też nie zamykaj swej ręki dla swego brata ubogiego,",
      "ale przeciwnie, otwórz dlań swą rękę i pożycz mu to, co mu potrzebne.",
      "Pilnie bacz, aby nie powstała w tobie niegodziwa myśl i abyś nie rzekł: „Oto zbliża się rok siódmy, rok darowania” i niemiłosierne będą oczy twoje dla ubogiego spośród braci i nie będziesz mu chciał użyczyć pożyczki. Będzie bowiem wołał do Jahwe przeciwko tobie, a ty obciążysz się grzechem.",
      "Gdy mu zaś dasz [pożyczkę], to mu daj bez żalu w swym sercu, gdyż tylko wtedy pobłogosławi ci Jahwe, twój Bóg, w twoich pracach i zamierzeniach.",
      "Ponieważ ubodzy nie znikną nigdy całkowicie z twego kraju, dlatego ci polecam: „Nie zamykaj ręki twojej bratu, który jest uciśniony i ubogi w twoim kraju”.",
      "Jeśli twój brat Hebrajczyk, mężczyzna czy kobieta, sprzeda się tobie w niewolę, będzie ci służył przez sześć lat. W siódmym roku wypuścisz go wolnym,",
      "a uwalniając go, nie odeślesz z rękami próżnymi.",
      "Włożysz na jego barki jako podarunek coś z twej trzody czy twego boiska czy z twej prasy, zależnie od tego, jak ci pobłogosławił Jahwe, twój Bóg.",
      "Nie zapominaj, że i ty byłeś w niewoli, w ziemi egipskiej, i że Jahwe, twój Bóg, wykupił cię. Oto dlaczego daję ci dziś to przykazanie.",
      "Ale jeśli powie: „Ja nie chcę cię opuścić, gdyż ukochałem ciebie i twój dom i jest mi dobrze z tobą”,",
      "wówczas weźmiesz szydło i przebijesz mu ucho do drzwi, i będzie twoim niewolnikiem na zawsze. Tak samo postąpisz z niewolnicą.",
      "Niechaj nie wydaje się dla ciebie uciążliwą rzeczą, że wypuszczasz go na wolność, bo podwójnie według zapłaty najemnika przez sześć lat pracował dla ciebie, a Jahwe, twój Bóg, błogosławił ci we wszystkich twoich pracach.",
      "Wszystko pierworodne, jakie urodziło się tobie z bydła i z trzody, jeśli jest płci męskiej, poświęcisz Jahwe, twemu Bogu. Nie użyjesz do pracy pierworodnego twego wołu, ani też nie podstrzyżesz pierworodnego twej trzody,",
      "ale je spożyjesz ty i dom twój corocznie w obliczu Jahwe, twego Boga, w miejscu, które wybierze Jahwe.",
      "Jeśli ma jakąś wadę czy to jest kulawe, czy ślepe, czy też ma jakąś inną wadę, nie złożysz go na ofiarę Jahwe, twemu Bogu.",
      "Ale je zjesz u siebie, bez względu na to, czyś czysty czy nieczysty, jak jesz gazelę czy jelenia.",
      "Ale nie możesz spożywać ich krwi, lecz ją wylejesz, jak wodę, na ziemię."
    ],
    [
      "Uważaj, aby w miesiącu Abib obchodzić Paschę na cześć Jahwe, twego Boga, ponieważ w nocy w miesiącu Abib wywiódł cię Jahwe, twój Bóg, z Egiptu.",
      "I winieneś ofiarować dla Jahwe, twego Boga, Paschę z trzody albo z bydła w miejscu, jakie wybierze Jahwe, twój Bóg, aby tam uczynić mieszkanie dla swego imienia.",
      "Przez siedem dni nie będziesz spożywał z tą ofiarą chleba kwaszonego, ale będziesz spożywał chleb niekwaszony — chleb uciśnienia — gdyż w wielkim pośpiechu opuściłeś kraj egipski. W ten sposób będziesz sobie przypominał przez całe swoje życie dzień wyjścia z Egiptu.",
      "Przez siedem dni nie może się znaleźć nic kwaszonego w całym twoim kraju, ani też nie może pozostać do rana nic z tego mięsa, które jest ofiarowane wieczorem tego pierwszego dnia.",
      "Nie możesz ofiarować Paschy w jakimkolwiek z tych miejsc, które Jahwe, twój Bóg, da tobie,",
      "ale jedynie w miejscu, które wybierze sobie Jahwe, aby tam zamieszkało imię Jego, musisz złożyć w ofierze Paschę wieczorem o zachodzie słońca, tj. w czasie, kiedy wychodziłeś z Egiptu.",
      "Ugotujesz ją i spożyjesz w miejscu, które wybierze Jahwe, twój Bóg, a rano odejdziesz stamtąd i wrócisz do twych namiotów.",
      "Przez sześć dni spożywać będziesz chleb niekwaszony, zaś w dniu siódmym odbędzie się zebranie ku czci Jahwe, twego Boga, i nie będziesz wtedy wykonywał żadnej pracy.",
      "Naliczysz siedem tygodni, a zaczniesz liczyć te siedem tygodni, gdy sierp zacznie ścinać zboże.",
      "Wtedy obchodzić będziesz Święto Tygodni na cześć Jahwe, twego Boga. A zależnie od ofiary dobrowolnej, jaką wówczas złoży twoja ręka, udzieli ci Jahwe, twój Bóg, błogosławieństwa.",
      "I będziesz się radował w obliczu Jahwe, twego Boga, w miejscu, jakie obierze Jahwe, twój Bóg, aby tam zamieszkało Jego imię: ty, twój syn i twoja córka, twój niewolnik i twoja niewolnica, lewita mieszkający w tej miejscowości i cudzoziemiec oraz sierota i wdowa, żyjące w pośrodku ciebie.",
      "Przypomnij sobie wówczas, że i ty byłeś w niewoli w Egipcie, i będziesz się strzegł, aby wypełnić te prawa.",
      "Będziesz też obchodził Święto Namiotów przez siedem dni od chwili po zbiorze płodów twego boiska i twej prasy.",
      "Będziesz się radował tym świętem: ty, twój syn, twoja córka, twój niewolnik i twoja niewolnica, lewita i cudzoziemiec, sierota i wdowa zamieszkała w tej miejscowości.",
      "Przez siedem dni będziesz obchodził to święto na cześć Jahwe, twego Boga, w miejscu, jakie wybierze Jahwe, gdyż Jahwe, twój Bóg pobłogosławił ci we wszystkich twych zbiorach, we wszystkich twych pracach i będziesz się radował.",
      "Trzy razy w roku winien się ukazać każdy mężczyzna w obliczu Jahwe, swego Boga, na miejscu, które On wybierze, a mianowicie w Święto Przaśników, w Święto Tygodni i w Święto Namiotów. Nie ukaże się zaś nikt z rękami pustymi przed Jahwe,",
      "ale każdy złoży dar w zależności od błogosławieństwa, jakie Jahwe, twój Bóg, użyczy tobie.",
      "Ustanowisz sędziów i pisarzy w każdym mieście, jakie Jahwe, twój Bóg, da tobie dla wszystkich twych pokoleń, i będą sądzić lud sprawiedliwie.",
      "Nie będziesz naginał prawa i nie będziesz miał względu na osoby i nie będziesz przyjmował podarków, gdyż podarek zaślepia oczy mądrych i wywraca wyroki sprawiedliwe.",
      "Winieneś bardzo troszczyć się o sprawiedliwość, abyś żył i posiadł kraj, jaki Jahwe, twój Bóg da tobie.",
      "Nie będziesz sadził drzew świętych jakiegokolwiek rodzaju przy ołtarzu, jaki postawiłeś dla Jahwe, twego Boga,",
      "i nie będziesz stawiał świętych słupów, które ma w nienawiści Jahwe, twój Bóg."
    ],
    [
      "Nie będziesz składał Jahwe, twemu Bogu w ofierze ani cielca, ani barana, który ma skazę lub jakąś wadę, gdyż Jahwe, twój Bóg ma w tym obrzydzenie.",
      "Jeśli się znajdzie wśród ciebie w jednym z miast, które da ci Jahwe, twój Bóg, jakiś mężczyzna lub kobieta, którzy czyniliby to, co jest niegodziwe w oczach Jahwe, twego Boga, łamiąc Jego Przymierze,",
      "i którzy służyliby obcym bogom i upadali przed nimi czy to przed słońcem, czy księżycem lub przed gwiazdami niebieskimi, czego surowo zakazałem,",
      "i doniesiono by ci o tym, wówczas, słysząc to, przeprowadź dokładne śledztwo, a jeśli zostanie dowiedzione i dokładnie ustalone, że ten występek wzbudzający obrzydzenie został rzeczywiście popełniony w Izraelu,",
      "wtedy wywiedziesz takiego mężczyznę czy taką kobietę, którzy tę wielką zbrodnię popełnili w tym mieście, i ukamienujecie ich na śmierć.",
      "Żaden oskarżony nie może być skazany na śmierć, jak tylko po złożeniu świadectwa przez dwóch lub trzech świadków. Nie może tedy nikt być skazany po złożeniu świadectwa przez jednego tylko świadka.",
      "Świadkowie jako pierwsi podniosą nań kamienie swą ręką, aby wykonać karę śmierci, a później cały lud podniesie swą rękę. W ten sposób wygubisz spośród ciebie wszelkie zło.",
      "Jeśli masz osądzić sprawę, która jest dla ciebie ciężka, czy to sprawę mordu, sporu, rany czy jakiejś sprzeczki w twym mieście, wstaniesz i pójdziesz do miejsca, które wybrał Jahwe, twój Bóg,",
      "i poszukasz kapłanów, lewitów i sędziego, który wówczas będzie pełnił urząd. Oni zbadają sprawę i wydadzą wyrok i oznajmią ci o nim.",
      "Dostosujesz się do wyroku, jaki ci ogłoszą w tym miejscu, które wybrał Jahwe, twój Bóg, i sumiennie wykonasz wszystkie ich polecenia.",
      "? postąpisz według prawa, o którym cię pouczą, i według wyroku, jaki ci ogłoszą, bez zbaczania na prawo czy na lewo od ogłoszonego ci wyroku.",
      "Jeśli ktoś postąpiłby samowolnie, nie słuchając ani kapłana, który pełni służbę Jahwe, swego Boga, ani też sędziego, winien taki człowiek ponieść karę śmierci. I wytępisz w ten sposób zło w Izraelu.",
      "Lud zaś cały słysząc o tym ulęknie się i przestanie działać samowolnie.",
      "Gdy przyjdziesz do tego kraju, który Jahwe, twój Bóg da tobie, a biorąc go w posiadanie zamieszkasz tam i powiesz: „Ustanowię nad sobą króla, jak mają wszystkie inne narody”,",
      "to możesz ustanowić królem tylko takiego, którego wybierze sam Jahwe, i musi to być ktoś z braci twoich, którego ustanowisz królem, bo nie możesz mieć królem cudzoziemca, który nie byłby twoim bratem.",
      "Nie powinien on mnożyć sobie koni, aby nie zaprowadził znowu swego ludu do Egiptu dla powiększenia liczby swych koni, gdyż Jahwe powiedział wam: „Nie wrócicie nigdy przez tę drogę”.",
      "Również nie pomnoży sobie liczby swych żon, gdyż to mogłoby sprowadzić na manowce jego serce. Nie pomnoży również swego srebra i swego złota.",
      "Gdy wstąpi na tron królewski, winien sporządzić na zwoju dla swego użytku odpis tego Prawa według tej księgi, która będzie u kapłanów lewitów.",
      "I będzie go miał przy sobie i będzie go odczytywał przez wszystkie dni swego życia, aby się nauczył bojaźni Jahwe, swego Boga, strzegąc każdego słowa tego Prawa i wypełniając wszelkie jego rozporządzenia.",
      "Będzie unikał wynoszenia się ponad swych braci i nie zboczy od tego nakazu ani na prawo, ani na lewo. Pod tym jedynie warunkiem długie będą dni jego królowania w Izraelu oraz jego synów."
    ],
    [
      "Kapłani lewiccy, całe pokolenie Lewiego nie otrzyma żadnego działu i dziedzictwa jak reszta Izraela, ale oni będą żyli z ofiar spalanych dla Jahwe i z ich dziedzictwa.",
      "Sami zaś nie będą posiadali żadnego dziedzictwa wpośród swych braci, ale Jahwe będzie ich dziedzictwem, jak to im zapowiedział.",
      "Takie będą uprawnienia kapłanów względem ludu i tych, którzy składają ofiarę z cielca lub z barana. Dadzą oni kapłanom łopatkę, szczęki i żołądek.",
      "Dasz mu też pierwociny z twego zboża i twego nowego wina i z twej oliwy, jak i pierwociny z wełny twej trzody.",
      "Jego bowiem wybrał Jahwe, twój Bóg, spośród wszystkich swych pokoleń, aby stał przed Jahwe, twoim Bogiem, pełniąc świętą służbę ku czci imienia Jahwe, on sam i jego synowie po wszystkie dni.",
      "Jeżeli zaś jakiś lewita, który mieszka w jednym z tych miast, jakie będą w Izraelu, zapragnie udać się do miejsca, które wybrał Jahwe, twój Bóg,",
      "aby pełnić tam służbę imieniu Jahwe, swego Boga, jak to czynią wszyscy jego bracia, lewici, stojący przed obliczem Jahwe,",
      "spożyje część równą ich części, niezależnie od tego, co otrzymali od ojców.",
      "Gdy wejdziesz do kraju, który Jahwe, twój Bóg da tobie, nie czyń obrzydliwości, jak tamte narody.",
      "Nie znajdzie się u ciebie nikt, kto przeprowadzałby swego syna lub swą córkę przez ogień, czy kto uprawiałby wróżbę, magię, zabobony i zaklęcia,",
      "czy też kto wykonywałby czary, wywoływał duchy i zapytywał zmarłych.",
      "Ktokolwiek bowiem czyni takie rzeczy, czyni to, co jest obrzydliwością dla Jahwe. Z powodu tych obrzydliwości Jahwe, twój Bóg przepędzi te narody przed tobą.",
      "Zawsze bądź ludem Jahwe, twego Boga.",
      "Narody, które weźmiesz w posiadanie, słuchają wróżbiarzy i czarowników, ale tobie nie pozwolił na to Jahwe, twój Bóg.",
      "Tobie zaś wzbudzi Jahwe, twój Bóg, spośród ciebie i twoich braci proroka, którego jako i mnie winniście słuchać.",
      "Właśnie o to prosiłeś Jahwe, twego Boga, na [górze] Horeb w dniu zebrania: „Nie chcę dłużej słuchać głosu Jahwe, mojego Boga, nie chcę też dłużej patrzeć na wielki ogień, aby nie umrzeć”.",
      "? Jahwe rzekł do mnie: „Słusznie mówią.",
      "Ja im wzbudzę proroka spośród ich braci, podobnego do ciebie, i włożę moje słowa w jego usta, a on będzie im mówił wszystko, co im rozkażę.",
      "Jeżeliby ktoś nie słuchał słów, które ten prorok ogłosi w Moim imieniu, wówczas Ja sam zażądam rachunku od takiego człowieka.",
      "Lecz jeśliby ktoś odważył się mówić w moim imieniu to, czego mu nie kazałem mówić, albo jeśliby mówił w imieniu cudzych bogów, to taki prorok winien umrzeć”.",
      "Może pomyślisz w sercu twym: „Jak poznam, że tego słowa nie wypowiedział Jahwe?”",
      "Jeżeli prorok mówił w imieniu Jahwe, a mowa jego nie wypełni się, wówczas Jahwe nie mówił o tym do niego, ale prorok mówił na podstawie własnego przypuszczenia."
    ],
    [
      "Gdy Jahwe, twój Bóg wygubi narody, których ziemię da tobie Jahwe, twój Bóg, i weźmiesz ją w posiadanie, i zamieszkasz w ich miastach i ich domach,",
      "wydzielisz trzy miasta w środku kraju, który Jahwe, twój Bóg da tobie w posiadanie.",
      "Winieneś utrzymać drogę do nich w pośrodku i powinieneś podzielić na trzy części cały kraj, jaki Jahwe, twój Bóg da tobie w posiadanie, aby mógł tam zbiec wszelki morderca.",
      "W takim zaś przypadku morderca, który zbiegł tam, może się ocalić, jeśli uderzył swego bliźniego niedobrowolnie, gdyż nie miał przeciw niemu zadawnionej nienawiści.",
      "Gdyby poszedł na przykład za swym bliźnim do lasu, aby ściąć drzewo, a wywijając siekierą, by ściąć drzewo, wyrzucił ją z trzonu, uderzył nią śmiertelnie swego bliźniego, to taki może uciec do jednego z takich miast i ratować swe życie,",
      "aby gniewem wzburzony mściciel krwi wylanej ścigający mordercę nie dosięgnął go z powodu długiej drogi i nie zabił, choć ten nie żywił nienawiści.",
      "Z tego powodu daję ten rozkaz: Wydzielisz trzy miasta,",
      "a jeśli Jahwe, twój Bóg zwiększy twój kraj, jak to przysiągł twoim ojcom,",
      "jeśli będziesz strzegł i wykonywał wszystkie przykazania, jakie ci dziś dałem, miłując Boga i chodząc zawsze Jego drogami, to dodasz do tych trzech jeszcze inne trzy miasta.",
      "W ten sposób nie będziesz rozlewał krwi w pośrodku kraju, jaki Jahwe, twój Bóg da tobie w dziedzictwo; inaczej krew byłaby przeciw tobie.",
      "Lecz jeśli się zdarzy, że jakiś człowiek, który nienawidzi swego bliźniego, zasadzi się nań, rzuci się na niego i uderzy śmiertelnie, a potem ucieknie do jednego z tych miast,",
      "to starsi jego miasta wyślą po niego i zabiorą go stamtąd i oddadzą go mścicielowi rozlanej krwi, żeby umarł.",
      "Nie ulituje się nad nim twoje oko. Masz bowiem obowiązek usunąć rozlaną krew niewinną Izraela. Dopiero wtedy dobrze ci się będzie powodziło.",
      "Nie będziesz przesuwał granicy twego bliźniego, jaką wytyczą przodkowie dla dziedzictwa, które otrzyma on w kraju, jaki Jahwe, twój Bóg da tobie w posiadanie.",
      "Nie powstanie jeden tylko świadek przeciw komuś w sprawie jakiejkolwiek jego winy czy występku; jakikolwiek byłby popełniony występek, winien być stwierdzony wobec dwóch albo wobec trzech świadków.",
      "Jeśli powstanie świadek niesprawiedliwy przeciwko komuś, aby go oskarżyć o przestępstwo wobec prawa,",
      "obaj ci mężowie, którzy mają spór przed Jahwe, stawią się przed kapłanami i sędziami sprawującymi urząd w tym czasie.",
      "Sędziowie zaś przeprowadzą dokładne śledztwo i gdy się okaże, że oskarżyciel swego brata jest świadkiem fałszywym,",
      "winniście uczynić mu to, co on zamierzał uczynić swemu bratu.",
      "Inni zaś, widząc to, będą się lękać i nie popełnią tego zła.",
      "Twoje oko będzie bez litości. Życie za życie, oko za oko, ząb za ząb, ręka za rękę, noga za nogę."
    ],
    [
      "Gdy ty wyruszasz na wojnę przeciw twoim nieprzyjaciołom i ujrzysz, że koni, wozów i ludzi tam jest więcej niż u ciebie, nie lękaj się ich, gdyż z tobą jest Jahwe, twój Bóg, który cię wywiódł z ziemi egipskiej.",
      "Gdy zaś będziesz miał stoczyć bitwę, wystąpi kapłan i przemówi do ludu.",
      "I powie do niego: „Słuchaj, Izraelu! Oto macie dziś stoczyć bitwą z waszymi nieprzyjaciółmi, ale niech nie słabnie serce wasze. Nie miejcie lęku ani strachu i nie drżyjcie przed nimi.",
      "Jahwe, wasz Bóg idzie przecież z wami, aby pokonać z wami waszych nieprzyjaciół, a was zbawić”.",
      "Później powiedzą pisarze do ludu: „Kto z was zbudował dom, a jeszcze go nie poświęcił, niech idzie z powrotem do siebie, aby nie zginął w bitwie i aby ktoś inny nie musiał go poświęcać.",
      "Kto z was zasadził winnicę, a jeszcze jej nie zaczął używać, niech wraca do siebie, aby nie zginął w bitwie i aby ktoś inny jej nie zaczął używać.",
      "Kto zaręczył się z kobietą, a jeszcze jej nie pojął, niech idzie z powrotem do siebie, aby nie zginął w bitwie i aby kto inny jej nie pojął”.",
      "Pisarze jeszcze i to powiedzą ludowi: „Kto ma lęk i czyje serce jest trwożne, niech idzie z powrotem do siebie, aby nie uległo przerażeniu także serce jego brata, jako jego serce”.",
      "Później, gdy pisarze zakończą swe przemówienia do ludu, staną na czele ludu dowódcy wojska.",
      "Gdy zbliżysz się do miasta, aby wieść z nim wojnę, ofiarujesz mu pokój.",
      "Jeżeli przyjmie ono pokój i otworzy ci bramy, cały lud znajdujący się tam będzie uiszczał daninę i pracował dla ciebie.",
      "A jeśli nie przyjmie pokoju i rozpocznie z tobą wojnę, to je będziesz oblegał.",
      "Jeśli Jahwe, twój Bóg wyda je w ręce twoje, to wymordujesz wszystkich mężów ostrzem miecza,",
      "a kobiety i dzieci, bydło oraz wszystko, co się znajduje w mieście, wszelki jego majątek weźmiesz jako łup i będziesz używał łupu twoich nieprzyjaciół, który Jahwe, twój Bóg da tobie.",
      "Tak zaś będziesz postępował z miastami odległymi, które nie należą do pobliskich narodów.",
      "Z miast bowiem tych narodów, które Jahwe, twój Bóg da tobie w posiadanie, nie pozostawisz niczego przy życiu, żadnej żywej istoty,",
      "ale zniszczysz [miasta] Hetytów, Amorejczyków, Kananejczyków, Peryzytów, Hiwwitów, Jebuzejczyków, gdyż tak nakazał Jahwe, twój Bóg,",
      "aby was nie nauczyły te wszystkie narody obrzydliwości, jakie same wykonują na cześć swych bóstw, i abyście nie grzeszyli przeciw Jahwe, waszemu Bogu.",
      "Jeśli oblegać będziesz miasto przez wiele dni, prowadząc wojnę z nim, aby je zdobyć, nie wyrządzaj szkód drzewom, przykładając do nich siekierę. Możesz jednak z nich spożywać owoce, ale nie wycinaj ich. Czyż drzewo polne jest człowiekiem, abyś je oblegał?",
      "Jedynie drzewa, o których wiesz, że nie są drzewami owocowymi, możesz ściąć i porąbać, aby zbudować z nich przedmioty potrzebne do oblężenia i zdobycia miasta, które prowadzą z tobą wojnę."
    ],
    [
      "Jeśli znaleziono zabitego człowieka, leżącego na ziemi, którą Jahwe, twój Bóg da tobie w posiadanie, a nie wiadomo, kto go zabił,",
      "wówczas starsi i sędziowie zmierzą odległość od zabitego do miast, które są dokoła,",
      "określając, które jest miasto najbliższe miejsca, gdzie [znaleziono] zabitego. Wtedy starsi tego miasta wybiorą z bydła jałowicę, którą jeszcze nie pracowano i na którą nie wkładano jeszcze jarzma.",
      "I zstąpią starsi tego miasta z jałowicą do kamienistego łoża potoku, przez które się nie przechodzi i którego się nie zasiewa, i złamią tam w potoku kark jałowicy.",
      "I zbliżą się kapłani, synowie Lewiego, gdyż ich wybrał Jahwe, twój Bóg na twoją służbę i na udzielanie błogosławieństwa w Jego imieniu i dla rozstrzygania wszystkich sporów o pobicie.",
      "I wszyscy starsi tego miasta zbliżą się do zabitego, a po umyciu swych rąk w potoku nad zabitą jałowicą,",
      "powiedzą tak: „Ręce nasze nie wylały tej krwi, a oczy nasze nie widziały nic.",
      "Przebacz, Jahwe, swemu ludowi Izraelowi, który wybawiłeś, i nie pozwól wylewać krwi niewinnej w pośrodku Izraela, twego ludu. I będą uniewinnieni przez tę krew.",
      "W ten sposób usuniesz spośród siebie wszelkie rozlewanie niewinnej krwi i wykonasz to, co słuszne jest w oczach Jahwe.",
      "Gdy wyruszysz na wojnę przeciw nieprzyjaciołom, których Jahwe, twój Bóg da w twe ręce, a pojmawszy jeńców,",
      "ujrzysz wśród jeńców kobietę przystojną i umiłujesz ją, możesz ją wziąć za żonę",
      "i zaprowadzisz ją do twego domu. Ona ogoli sobie głowę i obetnie paznokcie,",
      "i zdejmie ubranie branki, i zamieszka w domu twoim, i będzie opłakiwać przez jeden miesiąc swego ojca i swą matkę. Dopiero wówczas możesz zbliżyć się do niej jako jej mąż, i stanie się dla ciebie żoną.",
      "Jeśli przestałaby podobać się tobie, odeślesz ją, gdzie zechce. Nie możesz jej sprzedać za pieniądze, ani źle z nią postąpić, gdyż ją zmusiłeś do małżeństwa.",
      "Jeżeli jaki człowiek ma dwie żony — jedną, którą miłuje, i drugą, której nienawidzi — a obie zrodziły mu synów, i zdarzyło się, że pierworodny należy do znienawidzonej żony,",
      "wówczas taki człowiek dzieląc swe dobra dzieciom, nie może uważać za pierworodnego syna umiłowanej żony, ze szkodą dla syna żony znienawidzonej, który jest rzeczywiście pierworodnym.",
      "Lecz uzna tego za pierworodnego syna i da mu podwójną część wszystkiego, co posiada, gdyż on jest pierwociną jego siły i ma prawo do pierworodztwa.",
      "Jeśli jakiś człowiek ma syna krnąbrnego i nieposłusznego, który nie chce słuchać głosu swego ojca ani głosu swej matki, i który mimo ukaranią go przez nich nie słucha ich dalej,",
      "wtedy ojciec i matka wezmą go i zaprowadzą do starszych miasta, do bramy tej miejscowości.",
      "I powiedzą starszym tego miasta: „Syn nasz jest krnąbrny i nieposłuszny i nie słucha głosu naszego, ale jest hulaką i pijakiem”.",
      "I ukamienują go wszyscy mężowie, i umrze. W ten sposób usuniesz zło spośród siebie, a cały Izrael usłyszy o tym i napełni się lękiem.",
      "Jeśli jakiś człowiek stanie się winnym kary śmierci i zostanie skazany na śmierć, to powiesisz go na szubienicy,",
      "jednak nie pozostawisz na noc jego ciała na szubienicy, ale pochowasz go w tym samym dniu, gdyż powieszony jest przekleństwem Boga. Nie będziesz przeto plamił ziemi, którą Jahwe, twój Bóg da tobie w posiadanie."
    ],
    [
      "Jeżeli ujrzysz, że się błąka wół twego brata albo jego owca, nie ukryjesz ich, ale je pilnie zawrócisz do twego brata.",
      "A jeśli nie mieszka blisko twój brat i nie znasz go, wówczas zaprowadzisz je do swego domu i będą u ciebie, aż się dowie brat twój, i wtedy oddasz mu je.",
      "Tak postąpisz z jego osłem i tak postąpisz z jego płaszczem, i tak postąpisz z jakąkolwiek rzeczą zagubioną przez twego brata, a znalazłszy ją, nie możesz jej ukryć.",
      "Jeżeli ujrzysz, że osioł twego brata albo wół jego upadł na drodze, nie odwrócisz się od nich, ale pomożesz mu je podźwignąć.",
      "Nie będzie nosiła kobieta ubrania męskiego, ani nie będzie wdziewał sukni kobiecej mężczyzna, gdyż kto tak postępuje, obrzydły jest dla Jahwe, swego Boga.",
      "Gdy spotkasz gniazdo z ptaszkami lub z jajkami na drzewie lub na ziemi, a matka siedziałaby na ptaszkach lub na jajkach, nie weźmiesz matki z ptaszkami, ale pozwolisz jej odejść.",
      "Weźmiesz jedynie młode dla siebie, aby ci się dobrze powodziło i abyś miał długie życie.",
      "Gdy zbudujesz nowy dom, zrobisz poręcz około swego dachu. W ten sposób nie ściągniesz na ten dom winy krwi, gdyby ktoś z niego spadł.",
      "Nie będziesz zasiewał na twej winnicy dwóch gatunków winogron, aby wszystkie nie zostały uznane za święte: płód ziemi i owoc twej winnicy.",
      "Nie będziesz orał razem wołem i osłem.",
      "Nie będziesz miał ubrania utkanego ze lnu i wełny.",
      "Uczynisz sobie frędzle na czterech rogach wierzchniego płaszcza, którym się okrywasz.",
      "Jeśli jakiś mężczyzna zaślubi kobietę i żyje z nią, a następnie poczuje do niej wstręt,",
      "i jeśli ją obciąża zarzutem ciężkim, rozsiewając o niej złe wieści, mówiąc: „Tę kobietę zaślubiłem i zbliżyłem się do niej i nie znalazłem u niej oznak dziewictwa”.",
      "Wówczas ojciec tej młodej małżonki i jej matka wezmą znaki dziewictwa i przyniosą do starszych w bramie.",
      "Ojciec tej młodej małżonki powie wówczas do starszych: „Moja córka, którą dałem za żonę temu mężczyźnie, została przezeń znienawidzona.",
      "I oto posądza ją o winę, mówiąc: „Nie znalazłem u twej córki oznak dziewictwa”. Oto znak dziewictwa mojej córki”. I rozwiną płaszcz przed starszymi miasta.",
      "Starsi tego miasta chwycą tego człowieka, ubiczują",
      "i wymierzą mu nadto karę stu syklów srebra, które dadzą ojcu młodej małżonki, gdyż rozszerzał złe wieści o dziewicy izraelskiej. I będzie ją miał za żonę i nie będzie mógł nigdy jej oddalić.",
      "Lecz jeśli to oskarżenie jest prawdziwe i jeśli rzeczywiście nie znaleziono u tej młodej małżonki znaków dziewictwa,",
      "wywiodą ją do bramy domu jej ojca, a jej współrodacy kamienować ją będą, aż nastąpi śmierć, gdyż popełniła występek w Izraelu, zniesławiając dom swego ojca. W ten sposób usuniesz zło spośród siebie.",
      "Jeśli się znajdzie mężczyznę leżącego z kobietą zamężną, obydwoje winni być ukarani śmiercią: mężczyzna leżący z kobietą, a także kobieta. W ten sposób usuniesz zło z Izraela.",
      "Jeśliby młodą dziewczynę zaręczoną jakiemuś mężczyźnie spotkał inny mężczyzna w mieście i leżał z nią,",
      "wyprowadzicie obydwoje do bramy tego miasta i będziecie ich kamienować, aż śmierć nastąpi: młodą dziewczynę, bo nie wołała o pomoc w mieście, i mężczyznę, gdyż skrzywdził kobietę swego bliźniego. W ten sposób usuniesz zło spośród siebie.",
      "Jeśli zaś na polu spotkałby jakiś człowiek młodą dziewczynę zaręczoną, a zadawszy jej gwałt leżałby z nią, umrze sam ten mężczyzna, który z nią leżał,",
      "a dziewczynie nie uczynisz nic złego, gdyż nie dopuściła się ona winy godnej śmierci. Wypadek ten jest podobny do tego, gdy ktoś powstaje przeciw bliźniemu swemu i zabija go.",
      "Na polu bowiem spotkał ją, a młoda dziewczyna nie mogła krzykiem przywołać kogoś na pomoc.",
      "Jeśli jakiś mężczyzna spotkał młodą dziewczynę, która nie była zaręczona, a rzuciwszy się na nią, leżał z nią, i schwycono ich na tym,",
      "to mężczyzna, który leżał, da ojcu młodej dziewczyny pięćdziesiąt sykli srebra i pojmie ją za żonę, gdyż ją zgwałcił, i nie będzie jej mógł oddalić.",
      "Nie może żaden mężczyzna pojąć żony swego ojca i nie odkryje brzegu płaszcza swego ojca."
    ],
    [
      "Nie może brać udziału w zebraniach Jahwe mężczyzna mający zmiażdżone jądra lub ucięty członek.",
      "Nie będzie także mamzer brał udziału w zebraniach Jahwe, a nawet jego potomkowie do dziesiątego pokolenia nie wejdą na zebrania Jahwe.",
      "Nie będzie brał udziału w zebraniu Jahwe również Ammonita oraz Moabita, a także ich potomkowie do dziesiątego pokolenia nie wejdą na zebranie Jahwe i to nigdy,",
      "ponieważ nie wyszli na wasze spotkanie z chlebem i wodą, gdyście byli w drodze po wyjściu z Egiptu, i ponieważ najęli Balaama, syna Beora z Petor, w Aram Naharaim, aby ci złorzeczył.",
      "Ale Jahwe, twój Bóg nie chciał wysłuchać Balaama, i Jahwe, twój Bóg zamienił jego przekleństwa w błogosławieństwo, gdyż Jahwe cię miłuje.",
      "Nigdy, po wszystkie czasy nie masz się starać o ich pomyślność i o ich szczęście.",
      "Nie będziesz miał obrzydzenia do Edomity, gdyż jest twoim bratem; nie będziesz też miał obrzydzenia do Egipcjanina, gdyż przebywałeś jako cudzoziemiec w jego kraju.",
      "W trzecim pokoleniu ich potomkowie mogą brać udział w zebraniu Jahwe.",
      "Gdy wyjdziesz rozbić obóz wojenny przeciw twoim nieprzyjaciołom, strzeż się wszelkiej złej czynności.",
      "Jeśliby znalazł się wpośród ciebie mężczyzna, który nie byłby w stanie czystości z powodu zmazy nocnej, winien wyjść za obóz i nie wracać do obozu.",
      "Około wieczoru winien wykąpać się we wodzie, a po zachodzie słońca wrócić do obozu.",
      "Winieneś mieć miejsce poza obozem, gdzie winieneś wychodzić.",
      "Będziesz miał łopatkę w twym wyposażeniu, a będziesz wychodzić poza obóz i wykopiesz tam [dołek] i znów zakopiesz, czegoś się pozbył,",
      "gdyż Jahwe, twój Bóg przechadza się po obozie, aby cię opieką otoczyć i uwolnić od nieprzyjaciół. Przeto obóz twój winien być miejscem świętym, a Jahwe nie powinien tam niczego dojrzeć, co nie podobałoby Mu się, aby nie odwrócił się od ciebie.",
      "Nie pozwolisz właścicielowi pochwycić niewolnika, który zbiegł od swego pana i przybył do ciebie.",
      "Będzie mieszkał z tobą wśród twoich w miejscu, które wybrał w jednym z twych miast, gdzie będzie się czuł dobrze i nie będziesz go dręczył.",
      "Nie będzie nierządnicy sakralnej wśród córek Izraela, ani też nie będzie uprawiającego nierząd sakralny wśród synów Izraela.",
      "Nie zaniesiesz do domu Jahwe, twego Boga, zapłaty za nierząd, ani też zarobku psa, jako rzeczy ofiarowanej ślubem. Jedno i drugie jest obrzydliwością dla Jahwe, twego Boga.",
      "Nie będziesz pożyczał dla własnej korzyści swemu bratu ani pieniędzy, ani żywności, ani jakiejkolwiek innej rzeczy.",
      "Jednak cudzoziemcowi możesz pożyczać dla swej korzyści, lecz bratu twemu winieneś pożyczać bez własnej korzyści, aby Jahwe, twój Bóg błogosławił ci we wszystkich wysiłkach twojej ręki w kraju, który idziesz posiąść.",
      "Jeżeli złożyłeś ślub Jahwe, twemu Bogu, nie zwlekaj go wykonać, gdyż oczekuje tego Jahwe, twój Bóg, i [w przeciwnym razie] dopuściłbyś się grzechu.",
      "Jeśli się wstrzymasz od ślubu, nie będzie grzech ciążył na tobie,",
      "lecz co wyszło już z twych warg, powinieneś wykonać dokładnie, jak ślubowałeś swoimi ustami Jahwe, twojemu Bogu.",
      "Jeśli przechodzisz koło winnicy twego bliźniego, możesz spożywać winogrona aż do sytości, ale nie możesz ich brać do kosza.",
      "Jeżeli idziesz poprzez łan zboża, możesz zrywać kłosy rękami, ale nie możesz przynieść sierpa na pole twojego bliźniego."
    ],
    [
      "Jeśli jakiś mężczyzna wziął jakąś kobietę i poślubił ją, a kobieta ta nie znalazła łaski w jego oczach, gdyż zauważył u niej coś odrażającego, może sporządzić akt rozwodowy i wręczy go jej, i odeśle ją od siebie.",
      "Jeśli ona opuściwszy jego dom wyszła za innego mężczyznę,",
      "a ten mężczyzna również ją znienawidził i sporządził dla niej akt rozwodowy i da go jej i odeśle ją od siebie, albo też umrze ten drugi mąż, który ją pojął za żonę,",
      "jej pierwszy mąż, który ją wyrzucił, nie może jej pojąć za żonę ponownie, gdyż zaciągnąłby przez to winę. Byłoby to bowiem obrzydliwością w dziedzictwie Jahwe, a wy nie powinniście ściągać takiego grzechu na kraj, który Jahwe, twój Bóg daje tobie w posiadanie.",
      "Jeśli jakiś mężczyzna pojął co dopiero żonę, nie ma obowiązku iść do wojska i przyjąć na siebie jakiś obowiązek, gdyż pozostaje on wolny przez jeden rok w domu, aby się cieszyć swoją żoną, którą pojął.",
      "Nie weźmie się w zastaw kamienia młyńskiego górnego ani dolnego, gdyż taki zastaw byłby pozbawieniem życia.",
      "Jeśli znaleziono by człowieka, który ukradł bliźniego swego z synów Izraela, aby go wykorzystać lub sprzedać, taki złodziej winien umrzeć. Usuniesz w ten sposób zło spośród siebie.",
      "W wypadku trądu troskliwie zachowuj i wykonuj wszystko to, co wam polecą kapłani lewici. Pilnie wypełniajcie ich rozkazy.",
      "Pamiętaj o tym, co Jahwe, twój Bóg uczynił Marii w czasie podróży po wyjściu z Egiptu.",
      "Jeżeli pożyczyłeś bliźniemu jakąś rzecz, nie możesz wchodzić do jego domu, aby wziąć zastaw,",
      "ale zatrzymasz się na zewnątrz, a człowiek, któremu dałeś pożyczkę, przyniesie ci tu zastaw.",
      "Jeżeli to jest człowiek ubogi, nie kładź się do snu z jego zastawem,",
      "ale przed zachodem słońca oddasz mu zastaw, aby się położył w swym płaszczu i błogosławił ci, i będzie to sprawiedliwa rzecz przed Jahwe, twoim Bogiem.",
      "Nie skrzywdzisz w zapłacie ubogiego i potrzebującego spośród twoich braci lub z twoich cudzoziemców, którzy są w ziemi twojej.",
      "W każdym dniu dasz mu zapłatę zanim zajdzie słońce, gdyż jest ubogi i czeka niecierpliwie [zapłaty]; inaczej wołać będzie przeciw tobie do Jahwe, i będziesz miał grzech.",
      "Ojcowie nie umrą za swoich synów, ani synowie nie umrą za swych ojców. Każdy będzie skazany na śmierć za swoją winę.",
      "Nie powinieneś łamać praw cudzoziemca i sieroty ani nie powinieneś brać w zastaw szaty wdowy.",
      "Pamiętaj, że byłeś w niewoli w Egipcie, a Jahwe, twój Bóg wybawił cię stamtąd. Także i ja nakazuję ci wykonać to przykazanie.",
      "Gdy będziesz żął zboże na swym polu, a zapomnisz o snopie na polu, nie wracaj się, aby go poszukać. Zostanie on dla cudzoziemca, sieroty i wdowy, aby ci pobłogosławił Jahwe, twój Bóg, we wszystkich twoich pracach.",
      "Gdy będziesz obierał twoją oliwkę, nie wracaj, aby znowu szukać. Zostaw to dla cudzoziemca, sieroty i wdowy.",
      "Gdy będziesz urządzał winobranie w twej winnicy, nie urządzaj powtórnego winobrania. Zostaw to dla cudzoziemca, sieroty i wdowy.",
      "Pamiętaj, że byłeś w niewoli w ziemi egipskiej, dlatego nakazałem wykonać to przykazanie."
    ],
    [
      "Gdy powstanie spór między ludźmi, to udadzą się do sądu, aby ich rozsądzono i uznano niewinnego za niewinnego, a winnego za winnego.",
      "Jeśli winnemu należy się obicie, sędzia każe go wyłożyć na ziemi przed sobą i wymierzyć mu liczbę razów odpowiednią do jego przekroczenia.",
      "Można mu wymierzyć czterdzieści razów, a nie więcej, aby przez liczniejsze uderzenia kara nie stała się zbyt wielka, i aby twój brat nie był pohańbiony w twoich oczach.",
      "Nie zawiążesz gęby wołowi, gdy depcze zboże.",
      "Jeśli bracia mieszkają razem, a jeden z nich umrze bez syna, żona zmarłego nie zaślubi mężczyzny z obcej rodziny, ale szwagier przyjdzie do niej i pojmie ją za żonę, dopełniając obowiązku lewiratu.",
      "Wówczas pierworodny syn, jakiego zrodzi, będzie nosił nazwisko zmarłego brata i w ten sposób nie zaniknie jego nazwisko w Izraelu.",
      "Lecz gdyby ten mężczyzna wzbraniał się pojąć swą krewną za żonę, wówczas winna krewna jego iść do starszych w bramie i powiedzieć im: „Nie mam krewnego, który chciałby utrzymać w Izraelu imię swego zmarłego krewnego, i nie chce dopełnić obowiązku, jaki na nim ciąży”.",
      "Zawołają go starsi jego miasta i zapytają go o powód tego. Gdy się zjawi i powie: „Nie mam chęci na małżeństwo z nią”,",
      "wówczas zbliży się krewna jego doń w obecności starszych i zdejmie mu sandał z nogi jego i napluje mu w twarz i wypowie takie słowa: „Tak się robi człowiekowi, który nie chce wznieść domu swemu bratu”,",
      "a przezwisko tego człowieka w Izraelu będzie trwało „dom rozzutego z sandałów”.",
      "Gdy się kłócą razem dwaj mężczyźni i gdy się przybliży żona jednego, aby obronić swego męża przed uderzeniem, wyciągnie swoją rękę i chwyci go mocno za części wstydliwe,",
      "wówczas bez miłosierdzia utnie się jej rękę.",
      "Nie będziesz posiadał w worku dwóch ciężarków, jednego cięższego, a drugiego lżejszego.",
      "Nie będziesz miał w domu swym efy, jednej większej, a drugiej mniejszej.",
      "Twój ciężarek będzie niefałszowany i dokładny i twoja efa będzie należyta i dokładna, abyś długo żył na ziemi, jaką Jahwe, twój Bóg da tobie.",
      "Jahwe bowiem ma obrzydzenie do tego, kto wykonuje takie rzeczy i popełnia oszustwo.",
      "Pamiętaj o tym, co ci uczynił Amalek, gdy wędrowaliście po wyjściu z Egiptu.",
      "Wyszedł na twe spotkanie na drogę i po twoim przejściu, nie bojąc się Boga, z tyłu uderzył w twych wlokących się z opóźnieniem, gdy byłeś zmęczony i wycieńczony.",
      "Gdy Jahwe, twój Bóg da ci odpocząć po wszystkich twych nieprzyjaciołach wokoło kraju, jaki Jahwe, twój Bóg da tobie w dziedzictwo, abyś go posiadł, masz zmazać pod niebem pamięć o Amaleku. Nie zapominaj tego uczynić."
    ],
    [
      "Gdy przyjdziesz do kraju, który Jahwe, twój Bóg da tobie w dziedzictwo, i gdy weźmiesz go w posiadanie i zamieszkasz w nim,",
      "i weźmiesz pierwociny ze wszystkich płodów ziemi, jakie przyniesie ci twój kraj, który Jahwe, twój Bóg da tobie, weźmiesz je i pójdziesz na miejsce, które wybierze Jahwe, twój Bóg, aby tam zamieszkało Jego imię.",
      "I przyjdziesz do kapłana, który wówczas będzie pełnił służbę i powiesz mu: „Wyznaję dzisiaj Jahwe, mojemu Bogu, że przyszedłem do kraju, który pod przysięgą obiecał dać Jahwe naszym ojcom.",
      "I weźmie kapłan kosz z ręki twojej i położy przed ołtarzem Jahwe, twego Boga.",
      "Potem złożysz takie oświadczenie przed Jahwe, twoim Bogiem: „Mój ojciec był wędrującym Aramejczykiem, który zstąpił do Egiptu, aby tam się schronić. A było z nim tylko kilka osób, ale stał się tam narodem wielkim, możnym i licznym.",
      "A Egipcjanie uczynili nam zło, oni nas prześladowali i nałożyli na nas jarzmo niewoli.",
      "Wówczas wołaliśmy do Jahwe, Boga naszych ojców, a Jahwe wysłuchał naszego głosu i wejrzał na nasz ucisk, na nasze prześladowanie i na nasze uciemiężenie.",
      "I wywiódł nas Jahwe z Egiptu ręką silną i ramieniem wyciągniętym wśród wielkiego przerażenia znaków i cudów.",
      "Potem przywiódł nas na to miejsce i dał nam ten kraj, mlekiem i miodem płynący.",
      "A teraz oto przynoszę pierwsze owoce tej ziemi, którą nam dał Jahwe”. I położysz je przed Jahwe, twoim Bogiem, i złożysz hołd czci Jahwe, twemu Bogu.",
      "I z powodu tego dobra, jakim obsypał Jahwe, twój Bóg, ciebie i twój dom, będziesz się weselił, a z tobą lewita i cudzoziemiec, który jest pośród ciebie.",
      "Trzeciego roku dziesięciny, gdy ofiarowałeś dziesięcinę ze wszystkich twych zbiorów, i gdy dałeś ją lewicie, cudzoziemcowi, sierocie i wdowie, i gdy ją spożyli w bramach swoich i nasycili się,",
      "wówczas powiesz w obecności Jahwe, twojego Boga: „Wyniosłem z mego domu to, co było święte, a dałem to lewicie, cudzoziemcowi, sierocie i wdowie, stosownie do wszelkich nakazów, jakie mi dałeś. Ja nie przekroczyłem ani nie zapomniałem żadnego z tych nakazów;",
      "gdy byłem nieczysty, nie dałem nic z tego zmarłemu, ale usłyszawszy głos Jahwe, mego Boga, uczyniłem tak, jak mi nakazałeś.",
      "A teraz wejrzyj z Twego świętego mieszkania, z niebios, i błogosław lud Twój izraelski i kraj, jaki nam dałeś, jak przysiągłeś naszym ojcom, kraj mlekiem i miodem płynący”.",
      "W tym to dniu Jahwe, twój Bóg, rozkazał ci wykonać te prawa i te rozporządzenia; będziesz ich tedy przestrzegał i wykonywał je z całego twego serca i z całej twojej duszy.",
      "Otrzymałeś dziś od Jahwe oświadczenie, że będzie twoim Bogiem, jeżeli będziesz chodził Jego drogami, strzegąc Jego praw, nakazów i rozporządzeń i słuchając Jego głosu.",
      "A Jahwe otrzymał dziś od ciebie oświadczenie, że będziesz ludem szczególniejszej Jego własności i jak ci powiedział, będziesz przestrzegał wszystkich Jego przykazań.",
      "Wyniesie cię ponad wszystkie narody, które stworzył, w chwale, czci i sławie i jeśli będziesz narodem posłusznym Jahwe, jak ci to powiedział."
    ],
    [
      "Mojżesz i starsi dali taki rozkaz ludowi: „Strzeżcie wszystkich tych przykazań, jakie wam dziś ogłosiłem.",
      "Gdy przejdziesz Jordan, aby się udać do kraju, który Jahwe, twój Bóg da tobie, postawisz wielkie kamienie i pokryjesz je wapnem",
      "i napiszesz na nich wszystkie słowa tego Prawa zaraz po przejściu [Jordanu], abyś wszedł do kraju, jaki wam da Jahwe, twój Bóg, a który mlekiem i miodem płynie, jak to obiecał Jahwe, twój Bóg, waszym ojcom.",
      "Gdy przejdziesz Jordan, postawisz te kamienie na górze Ebal, jak to wam dziś rozkazuję, i pokryjesz je wapnem.",
      "Zbudujesz tam dla Jahwe, twego Boga, ołtarz, którego żelazo nie ociosało.",
      "Z kamieni nieciosanych zbudujesz ołtarz dla Jahwe i na tym ołtarzu złożysz ofiarę całopalenia dla Jahwe, twego Boga,",
      "i ofiary biesiadne, jedząc i ciesząc się w obliczu Jahwe, twego Boga.",
      "Wypiszesz na tych kamieniach wszystkie słowa tego Prawa, a wyryjesz je dobrze”.",
      "Następnie Mojżesz i kapłani lewici powiedzą do całego Izraela: „Ucisz się i słuchaj, Izraelu. Dziś stałeś się ludem Jahwe, twego Boga.",
      "Będziesz słuchał głosu Jahwe, twego Boga, i będziesz wykonywał polecenia Jego i Jego rozporządzenia, które dziś ci rozkazuję”.",
      "W tym to dniu Mojżesz dał taki rozkaz ludowi:",
      "„Gdy przejdziesz Jordan, to na górze Garizim staną i będą błogosławić ludowi: Symeon, Lewi, Juda, Issachar, Józef i Beniamin,",
      "a na górze Ebal staną i będą przeklinać lud: Ruben, Gad, Aser, Zabulon, Dan i Neftali.",
      "Lewici zabrawszy głos będą mówili do całego Izraela wysokim głosem:",
      "„Przeklęty niech będzie ten, kto sporządzi obraz rzeźbiony czy ulany. Obrzydliwością dla Jahwe jest dzieło rąk rzeźbiarza i umieszczanie go w miejscu ukrytym”. A cały lud odpowie: „Amen”.",
      "„Przeklęty niech będzie, kto lekceważy swego ojca i swą matkę”. A cały lud odpowie: „Amen”.",
      "„Przeklęty niech będzie, kto przesuwa kamienie granicy swego bliźniego”. A cały lud odpowie: „Amen”.",
      "„Przeklęty niech będzie, kto sprowadza z drogi niewidomego”. A cały lud odpowie: „Amen”.",
      "„Przeklęty niech będzie, kto nie uznaje praw cudzoziemca, sieroty i wdowy”. A cały lud odpowie: „Amen”.",
      "„Przeklęty niech będzie, który się kładzie z żoną swego ojca, gdy odchyla on kraj płaszcza swego”. A cały lud odpowie: „Amen”.",
      "„Przeklęty niech będzie, kto obcuje z jakimś zwierzęciem”. A cały lud odpowie: „Amen”.",
      "„Przeklęty niech będzie, który się kładzie ze swoją siostrą, córką swego ojca lub córką swej matki”. A cały lud odpowie: „Amen”.",
      "„Przeklęty niech będzie, który się kładzie ze swoją macochą”. A cały lud odpowie: „Amen”.",
      "„Przeklęty niech będzie, kto w ukryciu uderza bliźniego swego”. A cały lud odpowie: „Amen”.",
      "„Przeklęty niech będzie, kto przyjmuje podarki, aby pozbawić życia niewinnego”. A cały lud odpowie: „Amen”.",
      "„Przeklęty niech będzie, kto nie zachowuje słów tego Prawa i nie wykonuje ich”. A cały lud odpowie: „Amen”."
    ],
    [
      "Jeśli będziesz pilnie słuchał głosu Jahwe, twego Boga, strzegąc i wykonując wszystkie te przykazania, jakie ci dziś nakazałem, Jahwe, twój Bóg wyniesie cię nad wszystkie narody ziemi.",
      "I spłyną na ciebie wszystkie błogosławieństwa i dosięgną cię, gdyż byłeś posłuszny na głos Jahwe, twego Boga.",
      "Będziesz błogosławiony w mieście i będziesz błogosławiony na wsi.",
      "Błogosławiony niech będzie owoc twego żywota, płody z twej ziemi, przychówek twego bydła i twej trzody.",
      "Błogosławiony niech będzie twój kosz, twa skrzynia.",
      "Błogosławione niech będzie twe wejście i twe wyjście.",
      "Jahwe wyda tobie nieprzyjaciół, którzy powstają przeciw tobie. Uderzając na ciebie przyjdą z jednej strony, ale się rozpierzchną na siedem stron przed tobą.",
      "I nakaże Jahwe, że błogosławieństwo będzie z tobą, w twoich spichlerzach, jak i we wszystkich pracach twoich rąk. I udzielone będzie błogosławieństwo w kraju, jaki ci da Jahwe, twój Bóg.",
      "Jahwe uczyni z ciebie lud święty, jak ci to przysiągł, jeśli będziesz strzegł przykazań Jahwe, twego Boga, i jeśli będziesz chodził Jego drogami.",
      "I ujrzą wszystkie narody ziemi, że imię Jahwe jest wzywane przez ciebie i przerażą się ciebie.",
      "Jahwe da ci w obfitości wszelkiego rodzaju dobra: owoc twego żywota, przychówek twego bydła i płody z twojej ziemi, jaką przysiągł dać twoim ojcom.",
      "Jahwe otworzy dla ciebie swój wspaniały skarb, niebo, aby użyczyć twojej ziemi deszczu w swoim czasie i aby udzielić błogosławieństwa wszelkiej pracy twoich rąk. I będziesz pożyczał licznym ludom, a sam nie będziesz potrzebował zaciągać pożyczek.",
      "Jahwe uczyni cię głową, a nie ogonem, i będziesz zawsze na wierzchu, a nie pod spodem, gdy będziesz słuchał przykazań Jahwe, twego Boga, jakie ci daję dziś, strzegąc je i wykonywując je,",
      "bez zbaczania na prawo czy na lewo od którego z przykazań, jak ci dziś nakazuję, idąc za innymi bogami i służąc im.",
      "Gdybyś zaś nie słuchał głosu Jahwe, twego Boga, przestrzegając wszystkich Jego przykazań i Jego praw, jakie ci dziś daję, to wszystkie te przekleństwa spadną na ciebie i obejmą cię.",
      "Przeklęty będziesz w mieście i przeklęty będziesz na wsi.",
      "Przeklęty będzie twój kosz i twoja skrzynia.",
      "Przeklęty będzie owoc żywota twego, płód twojej ziemi, przychówek twego bydła i przychówek twojej trzody.",
      "Przeklęte niech będzie twe wejście i twe wyjście.",
      "Jahwe ześle przekleństwo i złorzeczenie, zamieszanie d kłótnie na ciebie i na to, do czego ręce swe przyłożysz i cokolwiek będziesz wykonywał, aż cię zniszczą i zgubią rychło z powodu twych złych wykroczeń, a mianowicie z powodu opuszczenia Mnie.",
      "Jahwe sprawi, że przylgnie do ciebie zaraza, aż cię zniszczy na tej ziemi, do której zdążasz, aby ją posiąść.",
      "Jahwe dotknie cię suchotami, febrą, zapaleniem, palącą gorączką, pragnieniem ostrym, suszą, rdzą zbożową i śniecią, które będą cię ścigać aż do zguby.",
      "Niebiosa ponad tobą będą jakoby miedź, a ziemia pod tobą jak żelazo.",
      "Jahwe da ziemi twojej proch i pył z nieba spadający jako deszcz, aż do twego wyniszczenia.",
      "Jahwe sprawi, że będziesz uciekał przed nieprzyjaciółmi. Wyjdziesz na ich spotkanie z jednej strony, a rozpierzchniesz się na siedem stron, uciekając przed nimi i staniesz się przedmiotem przerażenia dla wszystkich królestw ziemi.",
      "Trup twój będzie pokarmem ptaków niebieskich i zwierząt, a nikt nie będzie ich odstraszał.",
      "Jahwe dotknie cię egipskimi krostami, świerzbem, wysypkami, których nie można wyleczyć.",
      "Jahwe dotknie cię szałem, ślepotą i pomieszaniem zmysłów,",
      "i pójdziesz, macając w jasne południe, jak ślepy idzie, macając w ciemności, a twoje chodzenie nie zawiedzie cię do celu. Będziesz uciskany i ograbiany, a nikt cię nie weźmie w obronę.",
      "Pojmiesz żonę, lecz inny człowiek będzie ją posiadał, zbudujesz dom, ale nie będziesz w nim mieszkał, zasadzisz winnicę, ale nie zaczniesz z niej korzystać.",
      "Twój wół będzie zarżnięty na twoich oczach, a nie będziesz mógł zeń spożywać, twój osioł będzie ci zrabowany w twej obecności, a nie wróci do ciebie, twoja trzoda będzie wydana w ręce twoich nieprzyjaciół, a nikt nie weźmie jej w obronę.",
      "Twoi synowie i twe córki będą dane obcemu narodowi i oczy twoje będą patrzeć aż do wyczerpania za nimi, a nie pomoże to nic.",
      "Płody twojej ziemi i twego trudu spożyje naród, którego nie znasz. Będziesz przez nich uciskany i miażdżony.",
      "I oszalejesz na widok tego, co zobaczysz twoimi oczyma.",
      "Jahwe cię zarazi trądem złośliwym na kolanach i na ramionach i nie będziesz mógł się z niego wyleczyć, i rozciągnie się od stóp nóg aż do głowy.",
      "Ciebie i twego brata, którego nad sobą ustanowisz, zaprowadzi Jahwe do narodu, którego ani ojciec twój ani ty nie znasz, i będziesz tam służyć bogom z drzewa i kamienia.",
      "I staniesz się przedmiotem zdziwienia, wyśmiewania i szyderstwa u tych wszystkich narodów, do których cię Jahwe zaprowadzi.",
      "Rzucisz na pole wiele ziarna, a zbierzesz mało, gdyż szarańcza je zniszczy.",
      "Zasadzisz winnicę i będziesz ją uprawiał, ale nie będziesz pił z niej wina ani nic z niej zbierał, gdyż pożre ją robak.",
      "Będziesz miał oliwki w dużym swym ogrodzie, a nie będziesz się namaszczał oliwą, gdyż twoje oliwki zmarnieją.",
      "Urodzą ci się synowie i córki, ale nie będziesz ich miał, gdyż pójdą do niewoli.",
      "Wszystkie twoje drzewa i wszystkie owoce twej ziemi staną się żerem owadów.",
      "Cudzoziemiec, który mieszka pośród ciebie, wznosić się będzie coraz wyżej i wyżej, a ty będziesz zstępował coraz niżej i niżej.",
      "On ci będzie mógł pożyczać, a nie ty jemu będziesz pożyczał, i on będzie głową, a ty będziesz ogonem.",
      "Wszystkie te przekleństwa spadną na ciebie, pójdą za tobą i będą cię ścigały, aż cię zniszczą, gdy nie będziesz słuchał głosu Jahwe, strzegąc Jego przykazań i praw, jakie ci nakazał.",
      "One będą znakami i cudami dla ciebie i twego potomstwa na zawsze.",
      "Ponieważ nie służyłeś Jahwe, twemu Bogu, w radości i weselu, który ci użycza obficie wszelkich rzeczy,",
      "będziesz służył nieprzyjaciołom, których Jahwe pośle przeciw tobie w głodzie i w pragnieniu, nagości i w braku wszystkiego. I nałoży na twój kark jarzmo żelazne, aż cię wyniszczy całkowicie.",
      "Jahwe podburzy przeciw tobie naród daleki na krańcach ziemi, jak sępa, który się wzbija po zdobycz. Będzie to naród używający języka, jakiego nie słyszałeś,",
      "naród o okrutnej twarzy, który nie ma szacunku dla starca ani litości dla młodych.",
      "Zje przychówek twego bydła i płody twej ziemi, aż cię zniszczy, nie pozostawiając ci ani zboża, ani wina, ani oliwy, ani przychówku twej krowy, ani przychówku twej trzody, aż cię zniszczy.",
      "Będzie cię oblegał we wszystkich twoich miastach, aż upadną twe mury najwyższe i najlepiej ufortyfikowane i wszystko to, gdzie będziesz szukał spokoju w twoim kraju. Będzie cię oblegał we wszystkich miastach twego kraju, jakie ci da Jahwe.",
      "I będziesz jadł owoc twego żywota, ciało twoich dzieci i twoich córek, jakie ci da Jahwe, twój Bóg, podczas oblężenia i w ucisku, do jakiego przywiedzie cię twój wróg.",
      "Nawet najbardziej subtelny i najbardziej wrażliwy wśród was będzie rzucał spojrzenia nieprzychylne na swego brata, a nawet na swą żonę, którą obejmował, i na dzieci, które mu jeszcze pozostały,",
      "nie chcąc dzielić z nimi ciała swych dzieci, które zje, gdy nic mu nie pozostanie z powodu oblężenia i nędzy, jaką spowodował twój nieprzyjaciel we wszystkich twoich miastach.",
      "Nawet najbardziej subtelna i najbardziej wrażliwa z niewiast twego narodu, nawet tak delikatna i wrażliwa, że nie próbuje nawet dotknąć ziemi stopą swoich nóg, będzie się rozkoszowała i trwożnie będzie rzucała spojrzenia nieprzychylne na męża, którego obejmowała, a nawet na syna swego i córkę,",
      "i będzie się ukrywała przed nimi, aby najmłodsze dziecię, które wyszło z łona jej, i syna, którego wydała na świat, zjeść w ukryciu przed nimi w braku wszystkiego, z powodu oblężenia i nędzy, do jakiej przywiódł cię nieprzyjaciel we wszystkich twych miastach.",
      "Gdy nie będziesz strzegł i wykonywał wszystkich słów tego Prawa, zapisanych w tej księdze, bojąc się imienia Jego chwalebnego i strasznego, to jest Jahwe, twego Boga,",
      "Jahwe dotknie ciebie i twe potomstwo tymi zdumiewającymi plagami, plagami wielkimi i uporczywymi, chorobami zgubnymi i długimi.",
      "On sprowadzi znów na ciebie plagi egipskie, które cię przerażają, i one cię obejmą.",
      "Także i te choroby i takie plagi, o których nie ma mowy w tej księdze Prawa, ześle Jahwe na ciebie, aż cię wygubi.",
      "Zostanie jedynie garstka ludu z was, którzyście byli liczni jak gwiazdy niebieskie, ponieważ nie słuchałeś głosu Jahwe, twego Boga.",
      "Im bardziej Jahwe cieszył się z tego, aby wam dobrze czynić i was rozmnożyć, tym bardziej będzie miał radość, aby was wygubić i zniszczyć. Będziecie wypędzeni z ziemi, do której zdążasz, aby ją wziąć w swe posiadanie.",
      "I rozproszy cię Jahwe po wszystkich narodach od końca do końca ziemi i będziesz służył tam obcym bogom z drzewa i kamienia, których nie znasz ani ty, ani twoi ojcowie.",
      "Wśród tych narodów nie będziesz miał spokoju i nie będziesz miał wypoczynku dla stóp twych nóg, ale Jahwe uczyni twe serce drżące, oczy przygasłe, a oddech ściszony.",
      "Życie twoje będzie udręką dla ciebie, będziesz się lękał nocy i dni i nie będziesz nigdy miał pewności o twe życie.",
      "Rano powiesz: „Czy będę jeszcze żył wieczorem?”, a wieczorem znów powiesz: „Czy będę żył jeszcze rano?” — z powodu lęku, który opanuje twe serce, z powodu udręki, jaką oglądają twe oczy.",
      "A Jahwe pośle cię do Egiptu statkiem przez tę drogę, o której ci powiedziałem: „Nie wrócisz już nigdy tędy”. I będziecie wystawieni na sprzedaż przez nieprzyjaciół waszych, jako niewolnicy i niewolnice, a nie znajdzie się kupiec."
    ],
    [
      "To są prawa Przymierza, jakie Jahwe nakazał Mojżeszowi zawrzeć z Synami Izraela w ziemi Moabskiej, oprócz Przymierza, jakie zawarł z nim na Horebie.",
      "Mojżesz zwołał całego Izraela i powiedział do niego: Widzieliście to wszystko, co Jahwe uczynił na oczach waszych w ziemi egipskiej faraonowi, jego sługom i całemu jego krajowi.",
      "Wielkie rzeczy widziały oczy wasze, różne znaki i cuda wspaniałe.",
      "Lecz po dzień dzisiejszy nie dał wam Jahwe serca do poznania, oczu do ujrzenia, a uszu do usłyszenia.",
      "Wiodłem was przez czterdzieści lat przez pustynię, a nie zużyły się ani szaty na was, ani sandały na waszych nogach.",
      "Nie mieliście chleba do jedzenia, ani wina, ni moszczu do picia, abyście wiedzieli z doświadczenia, że ja, Jahwe, jestem waszym Bogiem.",
      "Potem przyszliście na to miejsce. Sihon, król Heszbon, i Og, król Baszan, wyszli na wasze spotkanie, aby was pobić, ale was nie pobili.",
      "Zdobyliśmy ich kraj i daliśmy go w posiadanie Rubenowi, Gadowi i połowie pokolenia Manassesa.",
      "Strzeżcie słów tego Przymierza i wykonujcie je, aby się wam dobrze powodziło w tym, co zamierzacie czynić.",
      "Oto dzisiaj stoicie wszyscy przed obliczem Jahwe, waszego Boga: Przełożeni waszych pokoleń, wasi starsi, wasi pisarze i wszyscy mężowie izraelscy",
      "z waszymi dziećmi i z waszymi żonami [i także z cudzoziemcami, jacy znajdują się w naszych obozach, począwszy od tego, który rąbie drzewo, aż do tego, który czerpie wodę].",
      "Macie wejść w Przymierze z Jahwe, twoim Bogiem, i w układ, jaki Jahwe, twój Bóg zawrze dzisiaj z tobą,",
      "aby cię ustanowić swoim ludem, jak On sam będzie dla ciebie twoim Bogiem, jak to powiedział i jak to przysiągł ojcom twoim: Abrahamowi, Izaakowi i Jakubowi.",
      "Ale nie tylko z wami zawieram dzisiaj to Przymierze i ten układ,",
      "ale także z tymi, którzy są tu dzisiaj z nami przed obliczem Jahwe, naszego Boga, jak i z tymi, których tu nie ma dzisiaj z nami.",
      "Wy wiecie, że mieszkaliśmy w ziemi egipskiej i że przeszliśmy poprzez narody, a przechodząc",
      "widzieliście ich obrzydliwość, ich brudne bałwany, drzewo, kamień, złoto i srebro.",
      "Oby nie było wśród was ani mężczyzny, ani kobiety, ani rodziny, ani pokolenia, którego serce odwracałoby się [dzisiaj] od Jahwe, waszego Boga, aby iść za bogami tamtych narodów. Oby nie było wśród was korzenia, z którego wyrosłaby trucizna i piołun.",
      "Gdyby ktoś słysząc słowa tego przekleństwa pochlebiał sobie w głębi serca swego, mówiąc : „Będę miał pokój nawet i wtedy, gdy pójdę za złymi skłonnościami serca mego”, sprowadzając w ten sposób zgubę na ziemię nawodnioną, jak i suchą.",
      "Jahwe nie udzieli mu przebaczenia, gdyż gniew i zazdrość Jahwe zapalą się przeciw temu człowiekowi, a przekleństwa wszystkie spisane w tej Księdze spłyną na niego i wymaże się imię jego pod niebem.",
      "Jahwe wyłączy go na jego nieszczęście z wszystkich pokoleń izraelskich, stosownie do przekleństw zapisanych w tej Księdze Prawa.",
      "Przyszłe pokolenia, wasi synowie, którzy żyć będą po was, a także cudzoziemcy, którzy przyjdą z dalekiego kraju, ujrzawszy plagi tej ziemi i choroby, które zesłał na was Jahwe, zawołają:",
      "„Siarka, sól, ziemia spalona — oto taka jest cała jego ziemia; już nie będzie się zasiewała i nic na niej nie zakwitnie, żadna roślina nie wyrośnie już na niej. Zniszczyła się jak Sodoma i Gomora, które Jahwe zniszczył w gniewie i zapalczywości swojej”.",
      "I zawołają wszystkie narody: „Dlaczego Jahwe tak uczynił temu krajowi? Dlaczego [zapalił się u Niego] płomień tego wielkiego gniewu?”",
      "I otrzymają oni taką odpowiedź: „Ponieważ opuścili Przymierze z Jahwe, Bogiem ich ojców, jakie zawarł z nimi przy wyprowadzeniu ich z ziemi egipskiej",
      "i ponieważ poszli służyć bogom obcym, oddając cześć tym bogom, których nie znali i którzy niczego im nie dali,",
      "dlatego zapalił się gniew Jahwe przeciw temu krajowi i sprowadził na nich wszelkie przekleństwa, zapisane w tej Księdze.",
      "Jahwe wyrwał ich z ich ziemi z gniewem, zapalczywością i wielkim swym oburzeniem i przerzucił ich do innego kraju po dzień dzisiejszy”.",
      "Rzeczy zakryte należą do Jahwe, naszego Boga, ale rzeczy objawione należą do nas i do naszych synów, abyśmy zawsze wykonywali wszystkie przykazania tego Prawa."
    ],
    [
      "Gdy urzeczywistnią się wszystkie te słowa błogosławieństwa i przekleństwa, jak to wam dziś stawiłem przed oczy, i jeśli, rozważając je w sercu twoim pośród wszystkich narodów, wśród których rozrzuci cię Jahwe, twój Bóg,",
      "zwrócisz się do Jahwe, twojego Boga, i usłyszysz głos Jego [przypominający] w głębi serca i duszy twojej to wszystko, co dziś nakazuję tobie i synom twoim,",
      "to przywiedzie w dalszym słowie Jahwe, twój Bóg, uprowadzonych do niewoli, zbierając cię na nowo spośród wszystkich narodów, gdzie Jahwe, twój Bóg rozproszył cię dziś.",
      "Gdybyś nawet był zapędzony na kraniec nieba, to i tam Jahwe, twój Bóg pozbiera cię i stamtąd cię zbierze,",
      "i zawiedzie cię Jahwe, twój Bóg, do kraju, który wzięli w posiadanie twoi ojcowie, a ty także weźmiesz go w swoje posiadanie, i obsypie cię dobrodziejstwami, i uczyni liczniejszym niż byli twoi ojcowie.",
      "I obrzeże Jahwe twoje serce i serce twego potomstwa, abyś miłował Jahwe, twego Boga, z całego twego serca i z całej twojej duszy i abyś żył.",
      "Wszystkie zaś te przekleństwa rzuci Jahwe, twój Bóg, na nieprzyjaciół twoich i na tych, którzy cię prześladują.",
      "Ty zaś nawróciwszy się będziesz słuchał głosu Jahwe, twego Boga, i wykonasz wszystkie Jego rozkazy, jakie ci dziś daje.",
      "A Jahwe, twój Bóg sprawi, że będziesz miał w obfitości [korzyści] z wszystkich prac twoich rąk, owoc twego żywota i przychówek twego bydła, oraz płody z twojej ziemi, gdyż Jahwe znów radować się będzie twoim dobrem, jak się radował dobrem twoich przodków,",
      "gdy słuchać będziesz głosu Jahwe, strzegąc Jego przykazań i poleceń Jego, zapisanych w Księdze tego Prawa, nawróciwszy się do Jahwe, twego Boga, z całego serca i z całej duszy.",
      "Prawo to, jakie dziś wam nakazuję, nie jest za ciężkie dla ciebie, ani nieosiągalne.",
      "Nie jest ono w niebie, abyś musiał mówić: „Któż z nas może wstąpić do nieba i przynieść je nam, abyśmy strzegli go i wykonali?”",
      "",
      "Blisko ciebie jest słowo, ono jest w twoich ustach i w twym sercu, abyś je wykonywał.",
      "Oto ja kładę przed tobą dzisiaj życie i dobro, śmierć i zło,",
      "nakazuję ci dziś miłować Jahwe, twego Boga, chodzić drogami Jego i strzec Jego przykazań i Jego poleceń, i Jego rozporządzeń, abyś żył i rozmnożył się i aby cię błogosławił Jahwe, twój Bóg, w kraju, do którego zdążasz, aby go wziąć w swe posiadanie.",
      "Lecz jeśli twe serce odsunie się, jeśli nie będziesz słuchał i jeśli pozwolisz się pociągnąć do oddawania czci obcym bogom i do służenia im,",
      "ja wam oświadczam dziś, że zginiesz niechybnie i nie będziesz długo mieszkać w kraju, do którego wchodzisz, aby go wziąć w posiadanie po przejściu Jordanu.",
      "Biorę sobie dziś na świadka przeciwko wam niebo i ziemię i kładę przed tobą życie lub śmierć, błogosławieństwo lub przekleństwo. Wybieraj życie, abyś żył ty i twe potomstwo,",
      "miłuj Jahwe, twego Boga, słuchaj Jego głosu, tkwiąc w Nim, bo to jest życie dla ciebie i to jest trwałość twego przebywania w kraju, który Jahwe przysiągł dać Abrahamowi, Izaakowi i Jakubowi."
    ],
    [
      "A gdy Mojżesz zakończył mówić wszystkie te słowa do całego Izraela,",
      "dodał: Oto ja mam dzisiaj 120 lat. Nie mogę już swobodnie chodzić i Jahwe mi powiedział: „Ty nie przejdziesz Jordanu”.",
      "Ale pójdzie przed tobą Jahwe, twój Bóg, i zniszczy przed tobą te narody, abyście wzięli [ich kraj] w swe posiadanie. Pójdzie też przed tobą Jozue, jak zapowiedział Jahwe.",
      "I uczyni im Jahwe, jak uczynił Sihonowi i Ogowi, królom Amorytów, i ich krajom, które spustoszył.",
      "Jahwe wyda ich wam, wy zaś postąpicie z nimi dokładnie według poleceń, jakie wam dałem.",
      "Będziecie mocni i odważni, nie bójcie się ani nie lękajcie, gdyż Jahwe, twój Bóg idzie przed tobą. On nie odstąpi od ciebie i nie zostawi cię samego.",
      "Następnie Mojżesz przywołał Jozuego i powiedział doń wobec całego Izraela: „Bądź mężny i czujny; ty wejdziesz z tym ludem do kraju, który przysiągł dać Jahwe waszym ojcom, i ty wprowadzisz ich w jego posiadanie.",
      "A Jahwe pójdzie przed tobą i będzie z tobą i On nie odstąpi od ciebie i nie opuści cię. Przeto nie bój się, ani się nie lękaj.",
      "I spisał Mojżesz te Prawa i oddał je kapłanom, synom Lewiego, którzy nosili arkę przymierza Jahwe, i wszystkim starszym Izraela,",
      "i dał im Mojżesz takie polecenie: Po każdym siódmym roku, w okresie roku darowania, podczas Święta Namiotów,",
      "gdy cały Izrael zbierze się, aby oglądać oblicze Jahwe, swego Boga, na miejscu, które sobie obierze, wówczas będziesz odczytywał to Prawo wszystkim Izraelitom.",
      "Każesz zebrać się ludowi: mężczyznom i kobietom, dzieciom i cudzoziemcom, którzy są w bramach twoich, aby słuchali i nauczyli się lękać Jahwe, waszego Boga, i aby strzegąc się, wykonywali wszystkie słowa tego Prawa.",
      "Również i dzieci wasze, które jeszcze nie rozumieją, winny słuchać i uczyć się bojaźni Jahwe, waszego Boga, przez wszystkie dni waszego życia w kraju, który idziecie wziąć w posiadanie po przejściu Jordanu.",
      "A Jahwe powiedział do Mojżesza: „Oto zbliża się dzień twej śmierci. Wezwij Jozuego i stańcie w Przybytku Spotkania, abym dał mu Moje zlecenie”. I poszedł Mojżesz i Jozue i stanęli w Przybytku Spotkania.",
      "I ukazał się im Jahwe w słupie obłoku i stanął słup obłoku nad wejściem do Przybytku.",
      "I powiedział Jahwe do Mojżesza: „Oto zaśniesz z ojcami twoimi. Lud zaś ten powstanie, aby cudzołożył przez pójście za bogami obcymi tego· kraju, dokąd zdążacie. I opuści Mnie i złamie Przymierze, jakie zawarłem z nim.",
      "W tym czasie zapali się gniew Mój przeciw niemu i opuszczę ich i ukryję Moją twarz przed nimi, aby ich zniszczyć. Wiele nieszczęść i przeciwników zwali się na niego, że wówczas powie: „Czyż nie dlatego, że nie ma u mnie mojego Boga, te nieszczęścia mnie spotkały?”",
      "A Ja ukryję Moją twarz wówczas z powodu wielkiego zła, które popełnił przez zwrócenie się do obcych bogów.",
      "Napiszcie teraz pieśń i nauczcie jej synów Izraela. Włóż ją w ich usta, aby Mi służyła na świadectwo przeciwko synom Izraela.",
      "Gdy bowiem zaprowadzę ten lud do kraju, który przyrzekłem pod przysięgą dać jego ojcom, gdzie płynie mleko i miód, to będzie jadł i nasyci”: się, utuczy się, potem zwróci się do bogów obcych i będzie im służył, a wzgardzi Mną i zerwie Moje przymierze.",
      "Lecz gdy te liczne nieszczęścia i przeciwności dotkną cię, wówczas ta pieśń będzie świadectwem przeciw niemu, ponieważ twe potomstwo jej nie zapomni. Ja znam jego zamiary, które go ożywiają, pierwej nim go zawiodę do kraju, który mu przyrzekłem pod przysięgą”.",
      "Wtedy to Mojżesz napisał tę pieśń i nauczył jej synów Izraela.",
      "I dał rozkaz Jozuemu, synowi Nuna, mówiąc: „Bądź mężny i odważny, gdyż to ty masz zaprowadzić synów Izraela do kraju, jaki im przyrzekłem pod przysięgą, a Ja będę z tobą”.",
      "Gdy Mojżesz napisał w księdze słowa tego Prawa aż do jego końca,",
      "dał nakaz lewitom, którzy nosili arkę przymierza Jahwe:",
      "„Weźcie tę Księgę tego Prawa i połóżcie ją z boku arki Przymierza Jahwe, waszego Boga, i niechaj będzie świadkiem przeciwko tobie [Izraelu].",
      "Ja znam bowiem twój upór, że jesteś twardym i nieugiętego karku, i jeśli już teraz, gdy żyję i jestem wśród was, wzniecacie bunt przeciw Jahwe, o ileż więcej [czynić to będziecie] po mojej śmierci?",
      "Zbierzcie się przy mnie wszyscy starsi z waszych pokoleń i pisarze, a ja ogłoszę uszom waszym te słowa, biorąc sobie jako świadków przeciwko wam niebo i ziemię.",
      "Wiem bowiem, że po mojej śmierci ulegniecie zepsuciu i odwrócicie się od drogi, jaką wam zaleciłem, toteż nieszczęścia spadną na was, gdyż to czynić będziecie, co jest złe w oczach Jahwe, gniewając Go przez czyny waszych rąk”.",
      "Wówczas Mojżesz ogłosił całemu zebraniu Izraela słowa tej pieśni aż do jej końca:"
    ],
    [
      "Niebiosa nastawcie uszu na moją mowę i ty, ziemio, nadsłuchuj słów moich ust.",
      "Oby nauka moja płynęła jak deszcz i oby słowo moje spadało jak rosa. Jako obfity deszcz na zieleniejącą się trawę i jako ulewny na rosnące rośliny.",
      "Albowiem mam wzywać imienia Jahwe, i wy także wysławiajcie naszego Boga.",
      "On jest skałą, a Jego dzieła są doskonałe, gdyż wszystkie Jego drogi są sprawiedliwością. On jest Bogiem wiernym i bez niesprawiedliwości, a także jest On prawy i bez niegodziwości.",
      "Sprzeniewierzyli się Mu synowie niewierni, rodzaj zły i przewrotny.",
      "Tak to wywdzięczasz się Jahwe, ludu głupi i bez mądrości. Czyż nie jest On twoim ojcem, który cię stworzył, i który cię uczynił i utrzymuje przy życiu?",
      "Przypomnij sobie dnie dawne, rozważaj lata przeszłych pokoleń, pytaj ojca swego, a pouczy cię, i starszych swych, a powiedzą ci.",
      "Gdy Najwyższy rozdzielał narody, gdy rozproszył synów Adama, to wyznaczył granice narodom według liczby synów Izraela.",
      "Częścią Jahwe jest lud jego, Jakub, dziedzictwem Jahwe jest Izrael.",
      "Znalazł go w ziemi pustynnej, na pustkowiu wyjących zwierząt. Otoczył opieką, zajął się nim, strzegł jak źrenicy swego oka.",
      "Jak orzeł czuwa nad swym gniazdem i lata nad swymi pisklętami, rozpościera swe skrzydła i bierze je, i nosi je na swoich piórach.",
      "Sam jeden Jahwe wiódł go, a nie było wtedy żadnego boga obcego.",
      "Wywiódł go na najwyższe wzniesienie kraju, nakarmił go płodami pól, dał mu ssać miód [płynący] ze skały,",
      "śmietanę krów i mleko trzody z tłuszczem jagniąt, baranów z Baszan i kozłów, z mięsem dorodnej pszenicy, a pijesz wino [będące] krwią winogron.",
      "Jakub jadł i najadł się do syta, Jeszurun utył i począł wierzgać, odrzucił Boga, który go stworzył, zlekceważył skałę, swe zbawienie!",
      "Rozbudził Jego zazdrość przez [służenie] obcym bogom, pogniewał przez obrzydliwość.",
      "Składają bowiem ofiary demonom, które nie są Bogiem, i bogom, których nie znają, nowym i świeżo przybyłym, których ojcowie wasi nie czcili.",
      "Pogardziłeś skałą, która cię zrodziła, i zapomniałeś o Bogu, który cię wydał na świat.",
      "Jahwe ujrzał to i obszedł się pogardliwie ze swymi synami i swymi córkami.",
      "i będę patrzał, jaki będzie ich koniec, ponieważ jest to rodzaj przeniewierczy, synowie, którym brakuje wierności.",
      "Uczynili Mię zazdrosnym przez nicość [uznaną] za Boga, rozgniewali Mię przez swe czcze bałwany. Także i Ja uczynię ich zazdrosnymi przez nicość [uznaną] za lud, rozgniewam ich przez lub nierozsądny.",
      "Ogień wytryśnie z nozdrzy Moich i będzie palił aż do głębokości Szeolu, będzie niszczył ziemię i jej płody i obejmie fundamenty gór.",
      "Nagromadzę na nich moje nieszczęścia, wyczerpię przeciwko nim moje strzały.",
      "Będą wycieńczeni przez głód, wyczerpani przez gorączkę i przez zarazę straszliwą. Skieruję na nich ząb dzikich zwierząt, razem z jadem pełzających wężów.",
      "Na zewnątrz miecz pozabija dzieci, a wewnątrz uczyni to przerażenie. [Zginą] młodzieniec jak i dziewczyna, dziecię razem z osiwiałym starcem.",
      "Powiedziałem: Obróciłbym ich w proch, zagubiłbym nawet pamięć o nich pośród ludzi,",
      "gdybym nie lękał się chełpliwości wrogów, aby nie sądzili opacznie nieprzyjaciele jego, i aby nie mówili: „Ręce nasze mocniejsze, a to nie jest Jahwe, który to uczynił”.",
      "Gdyż oni są narodem postępującym lekkomyślnie, jakby nie posiadali zdrowego rozumu.",
      "Jeśliby byli rozsądnymi, to by to rozumieli i przemyśliwali nad tym, jaki będzie ich koniec.",
      "Jakże jeden człowiek mógł ścigać tysiące i jakże dwaj zdołali zmusić do ucieczki dwa tysiące, jak nie dlatego, że ich skała sprzedała i że sam Jahwe im ich wydał.",
      "Nie jest bowiem ich skała, jako nasza skała, ani wrogowie sędziami,",
      "gdyż ich szczep winny pochodzi z winnicy Sodomy i jest częścią winnicy Gomory, a ich winogrona są trującymi winogronami, ich zaś grona są gronami gorzkimi,",
      "a ich wino jest jadem wężów i strasznym jadem żmij.",
      "„Czyż nie jest ukryty we Mnie i schowany pod pieczęcią w moich skarbach?",
      "Dzień zemsty i obrachunku do Mnie należy, czas, gdy im się noga pośliźnie i gdy bliski będzie dzień ich upadku a nagle rozstrzygnie się ich los”!",
      "Jahwe bowiem okaże sprawiedliwość ludowi i ulituje się nad swymi sługami, gdy ujrzy, że im brakuje mocy i nie ma już niewolnika i wolnego,",
      "wówczas powie: Gdzież są ich bogowie, skała, gdzie by mogli znaleźć ocalenie",
      "ci, którzy spożywają tłuszcz ich ofiar i piją wino z ich libacji. Niechże powstaną i niech was wspomogą i niech roztoczą nad wami swą opiekę!",
      "To Ja, który zabijam i daję życie, gdy zranię, to Ja także uzdrawiam, nikt bowiem nie jest wyjęty spod Mej władzy!",
      "Tak Ja podnoszę rękę moją ku niebiosom i mówię: „Tak prawdziwe, jak to, iż żyję na wieki,",
      "i wezmę w rękę moją sporną sprawę, wywrę zemstę na przeciwnikach moich i oddam w równy sposób tym, którzy mię nienawidzą,",
      "a miecz mój [naje się] ciała, nażre krwi zabitych i jeńców, głów wodzów nieprzyjacielskich”.",
      "Narody, krzyczcie radośnie na cześć jego ludu, bo Jahwe pomścił krew swoich sług i obrócił zemstę na jego przeciwników oraz oczyścił ziemię swego ludu.",
      "Poszedł więc Mojżesz i wygłosił wszystkie słowa tej pieśni do uszu ludu, razem z Jozuem, synem Nuna.",
      "Gdy skończył Mojżesz wygłaszać wszystkie słowa do całego Izraela,",
      "rzekł do nich: „Włóżcie do serca te wszystkie słowa, które je wam dzisiaj ogłosiłem, abyście dzieciom waszym nakazali strzec wszelkich przepisów tego Prawa.",
      "Ponieważ nie jest to rzeczą błahą, gdyż od tego zależy wasze życie i przez to przedłuża się dni na ziemi, którą po przejściu Jordanu weźmiecie w dziedzictwo”.",
      "Tego samego dnia rzekł Jahwe do Mojżesza:",
      "„Wstąp na tę górę Abarim, górę Nebo, położoną w ziemi Moab naprzeciw Jerycha i przypatrz się ziemi Kanaan, którą ja dam synom izraelskim w posiadanie.",
      "I umrzesz tam na górze, na którą wejdziesz, i będziesz dołączony do ludu swego.",
      "Ponieważ wykroczyliście przeciwko Mnie wpośród synów Izraela w dniach Meriba około Kadesz-Barnea na pustyni Sin, gdyż nie uświęciliście Mnie pośród synów Izraela.",
      "Z tego powodu będziesz mógł tylko oglądać ziemię tę [z daleka], ale tam nie pójdziesz do tej krainy, którą ja dam synom Izraela”."
    ],
    [
      "Oto błogosławieństwo, które wypowiedział Mojżesz, mąż Boży, do synów Izraela przed swoją śmiercią.",
      "On powiedział: Jahwe przyszedł ze Synaju i od Seiru zabłysnął, od Paran płonął i przyszedł do Meriba przy Kadesz dla nich z południa do Aszdot.",
      "Ojciec miłujący pokolenia, wszyscy święci są w ręku Twoim, oni poszli za Twoimi stopami, a On ich unosi na swych skrzydłach.",
      "On nam ogłosił Prawo, dziedzictwo społeczności Jakuba.",
      "On tam jest królem Jeszuruna, gdy zebrali się książęta ludu, a także pokolenia Izraela.",
      "Niech żyje Ruben i niech nie umiera, i niech potomstwo jego będzie liczne.",
      "A oto, co mówi o Judzie: „Wysłuchaj, o Jahwe, głosu Judy i zaprowadź go do swego ludu! Jego ręce niech walczą za niego, bądź mu pomocą przeciw jego nieprzyjaciołom”.",
      "A o Lewim mówił: „Twoje Tummim i Twoje Urim człowiekowi, którego umiłował i którego doświadczyłeś w Massa, i na którego narzekałeś u wód Meriba;",
      "on to rzekł o swym ojcu i o swej matce: „Nie znam ich!” On nie znał braci swoich, a także braci swoich nie poznał! Strzegli bowiem Twego słowa i pilnowali Twego Przymierza.",
      "Nauczają Twych postanowień Jakuba i Twego prawa Izraela, składają kadzidło dla Twoich nozdrzy, ofiarę doskonałą na Twoim ołtarzu.",
      "Błogosław, o Jahwe, jego moc i uczyń miłymi dzieła jego rąk, uderz w biodra jego nieprzyjaciół i tych, którzy go nienawidzą, aby nie powstali”.",
      "O Beniaminie powiedział: „Drogi jest dla Jahwe i mieszka w spokoju obok niego, a On otacza go zawsze swoją opieką i pozwala mu przebywać w Jego ramionach”.",
      "A o Józefie mówił: „Jego ziemia błogosławiona przez Jahwe, przez hojność niebieskiej rosy i przez leżącą w głębi przepaść wodną,",
      "przez bogactwo płodów słońca i przez obfitość owoców księżyca,",
      "przez pierwociny gór starodawnych i przez znakomitość pagórków wieczystych,",
      "przez urodzajność ziemi i tego, co ona posiada. I oby łaskawość Tego, który mieszka w krzaku, spłynęła na głowę Józefa i na czoło wyniesionego ponad braci.",
      "On, Józef, jest cielcem, cześć jemu, jego rogi są dwoma rogami bawołu, a uderzy nimi na narody i na najodleglejsze krańce ziemi: Takie są tysiące Efraima i takie są tysiące Manassesa”.",
      "O Zabulonie mówił: „Bądź szczęśliwy w twoich podróżach, a ty Isacharze w twoich namiotach!",
      "Niech zapraszają ludy na górę, tam składają ofiary sprawiedliwe, ponieważ cieszą się obfitością morza i bogactwami ukrytymi w piasku”.",
      "O Gadzie mówił: „Błogosławiony, który dał Gadowi przestrzeń, jako lwica odpoczywa, rozszarpuje ramię, a nawet trzaskę,",
      "wybrał dla niego pierwociny kraju, ponieważ część wodza została mu zastrzeżona, przeto idzie na czele narodu: Wypełnił sprawiedliwość Jahwe i Jego postanowienie tyczące Izraela”.",
      "O Danie mówił: „Dan jest lwiątkiem, które przybiegło z Baszan”.",
      "O Neftalim mówił: „Neftali nasycony życzliwością i obsypany błogosławieństwami Jahwe. Jego dziedzictwem zachód i południe”.",
      "O Aserze mówił: „Błogosławiony Aser między synami! I oby był uprzywilejowany między braćmi, I oby zanurzał swą nogę w oliwie!",
      "oby twoje twierdze były z żelaza i miedzi i oby twa moc trwała tak długo, jak twe dni!”",
      "Nie ma równego Bogu, o Jeszurunie! On jedzie poprzez niebiosa ku twemu wspomożeniu i poprzez chmury ku twemu wywyższeniu!",
      "Bóg starodawny jest ucieczką, którą stanowią ramiona wiekuiste! On przepędzi nieprzyjaciela przed tobą i powie: „Zgładź!”",
      "A Izrael spoczywa w spokoju, źródło Jakuba pozostaje na boku, w kraju zboża i moszczu, pod niebiosami spuszczającymi rosę.",
      "Błogosławiony jesteś, Izraelu, i któż ci jest równy, ludu zwycięski przez Jahwe, Który swą tarczą broni cię i Który swym mieczem wywyższa cię. Twoi nieprzyjaciele pierzchną przed tobą, a ty pójdziesz po ich szczytach!"
    ],
    [
      "Mojżesz wstąpił ze stepów Moab na górę Nebo, na szczyt Pisga i pokazał mu Jahwe całą ziemię Gilead aż do Dan;",
      "całą [ziemię] Neftalego i całą ziemię Efraima, Manassesa i całą ziemię Judy, aż po Morze zachodnie,",
      "Negeb i okrąg doliny Jerycha, miasta palm aż do Soaru.",
      "I powiedział Jahwe doń: „Oto ziemia, jaką przysiągłem Abrahamowi, Izaakowi i Jakubowi w tych słowach: „Dam ją potomstwu twemu”. Dałem ci ją oglądać własnymi oczyma, ale tam nie wejdziesz”.",
      "Tam to umarł Mojżesz, sługa Jahwe, w ziemi Moab według postanowienia Jahwe.",
      "I pochowano go w dolinie ziemi Moab naprzeciw Bet-Peor, a nikt nie zna jego grobu, aż po dzień dzisiejszy.",
      "A liczył Mojżesz w chwili śmierci sto dwadzieścia lat, a oczy jego nie były osłabione i siły go nie opuściły.",
      "I opłakiwali synowie Izraela Mojżesza na stepach Moabu trzydzieści dni i skończyły się dni żałoby po Mojżeszu.",
      "A Jozue, syn Nuna, pełen był mądrości, gdyż włożył Mojżesz ręce swe na niego i słuchali go synowie Izraela i czynili, jak im rozkazał Jahwe przez Mojżesza.",
      "Nie powstał więcej w Izraelu prorok podobny do Mojżesza, który oglądałby Jahwe twarzą w twarz,",
      "ani [równy] co do znaków i cudów, jakie mu Jahwe kazał wykonać wobec faraona w ziemi egipskiej,",
      "ani też [równy] jak Mojżesz co do wielkich rzeczy, jakie wykonał na oczach całego Izraela."
    ]
  ],
  [
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ]
  ],
  [
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ]
  ],
  [
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ]
  ],
  [
    [
      "Był pewien człowiek z Ramataim, Sufita z górskiej okolicy Efraima, imieniem Elkana, syn Jerochama, syna Elihu, syna Tochu, syna Sufa — Efratyty.",
      "Miał on dwie żony: jedna nazywała się Anna, a druga zwała się Peninna. Peninna miała dzieci, natomiast Anna była bezdzietna.",
      "Corocznie człowiek ten udawał się z miasta swego, aby adorować i składać ofiarę Jahwe Zastępów w Szilo. Byli tam dwaj synowie Helego: Chofni i Pinchas — kapłani Jahwe.",
      "Pewnego dnia Elkana składał ofiarę. Dał wtedy żonie swej Peninnie, wszystkim jej synom i córkom po części [ze składanej ofiary].",
      "Annie również dał część, lecz podwójną, gdyż Annę bardzo miłował, chociaż Jahwe zamknął jej łono.",
      "Jej rywalka zasmucała ją bardzo w tym celu, aby się trapiła, że Jahwe zamknął jej łono.",
      "I tak działo się przez wiele lat. Ile razy szła do świątyni Jahwe, dokuczała jej w ten sposób. [Anna] płakała więc i nie jadła.",
      "Rzekł do niej Elkana, mąż jej: „Anno, czemu płaczesz? Dlaczego nie jesz? Czemu się smuci serce twoje? Czyż ja nie znaczę dla ciebie więcej niż dziesięciu synów?”",
      "Gdy skończono jeść i pić w Szilo, Anna wstała. A kapłan Heli siedział na krześle przed bramą przybytku Jahwe.",
      "Ona zaś smutna na duszy, zanosiła do Jahwe modlitwy i płakała nieutulenie.",
      "Uczyniła również obietnicę, mówiąc: „Jahwe Zastępów! Jeżeli łaskawie wejrzysz na mnie, służebnicę Twoją, i wspomnisz na mnie, i nie zapomnisz służebnicy Twojej, i dasz mi potomstwo rodzaju męskiego, wtedy oddam je Jahwe na wszystkie dni jego życia, a brzytwa nie dotknie jego głowy”.",
      "Gdy się tak żarliwie modliła przed obliczem Jahwe, Heli przyglądał się jej ustom.",
      "Anna zaś mówiła tylko w głębi swego serca, poruszała wargami, lecz głosu nie było słychać. Heli sądził, że była pijana.",
      "Heli odezwał się do niej: „Dokąd będziesz pijana? Otrząśnij się z opilstwa twego i wytrzeźwiej od wina”.",
      "Anna odrzekła: „Nie, o mój panie, lecz jestem nieszczęśliwą niewiastą. Nie upiłam się winem ani upajającym napojem. Wylałam duszę moją przed Jahwe.",
      "Nie uważaj swej służebnicy z wyglądu za córkę Beliala, gdyż ponad miarę przejęłam się i uciśniona zostałam. Dlatego właśnie mówiłam cały czas”.",
      "Heli odpowiedział: „Idź w pokoju, a Bóg Izraela niech spełni prośbę twoją, jaką do niego zanosiłaś”.",
      "Odpowiedziała: „Oby niewolnica twoja znalazła łaskę w twych oczach”. Niewiasta odeszła: jadła i nie wyglądała już tak jak przedtem.",
      "Wstali o zaraniu i pokłoniwszy się przed Jahwe wrócili i udali się do domu swego w Rama. Poznał Elkana żonę swoją Annę, a Jahwe ulitował się nad nią.",
      "I stało się. że po upływie dni Anna poczęła i urodziła syna, nazywając go imieniem Samuel dlatego, że od Jahwe go uprosiła.",
      "Gdy minął rok, mąż Elkana udał się z całą rodziną, by złożyć Jahwe doroczną ofiarę i wypełnić ślub.",
      "Anna jednak nie poszła, lecz oświadczyła swemu mężowi: „Gdy chłopiec będzie odstawiony od piersi, zaprowadzę go, ażeby ukazał się przed obliczem Jahwe i aby tam pozostał na zawsze”.",
      "Odpowiedział jej Elkana, mąż jej: „Czyn tak, jak uważasz. Pozostań, dopóki go nie odstawisz od piersi. Oby tylko Jahwe utwierdził słowo twoje”. Tak pozostała ta niewiasta i karmiła syna swojego aż do odstawienia go od piersi.",
      "Gdy go odstawiła, przyprowadziła go z sobą, zabierając również trzyletniego cielca, jedną efę mąki i bukłak wina. Przyprowadziła go do domu Jahwe do Szilo. Chłopiec był jeszcze mały.",
      "Zabili wołu i poprowadzili chłopca przed Helego.",
      "Powiedziała ona wówczas: „Pozwól, Panie mój! Na twoje życie! To ja jestem ową kobietą, która stała tu przed tobą i modliła się do Jahwe.",
      "O tego chłopca modliłam się i spełnił Jahwe prośbę moją, którą doń zanosiłam.",
      "Oto ja ofiaruję go dla Jahwe na wszystkie dni, jak długo będzie żył. Zostaje oddany [na własność] Jahwe”. I oddali tam pokłon Jahwe."
    ],
    [
      "Anna modliła się mówiąc: „Raduje się me serce w Jahwe, róg mój wznosi się dzięki Jahwe, rozwarły się me usta na wrogów moich, gdyż cieszyć się mogę Twoją pomocą.",
      "Nikt tak święty jak Jahwe, prócz Ciebie nie ma nikogo, nikt taką ostoją, jak Bóg nasz.",
      "Nie pomnażajcie dumnych powiedzeń, z ust waszych niech nie wychodzą słowa wyniosłe, bo Jahwe jest wszechwiedzący: On waży uczynki.",
      "Łuki siłaczy się łamią, słabi przepasują się mocą,",
      "syci za chleb się najmują, a głodni odpoczywają, niepłodna rodzi siedmioro, a wielodzietna więdnie.",
      "Jahwe śmierć daje i życie, wtrąca do Szeolu i zeń wyprowadza.",
      "Jahwe uboży i wzbogaca, poniża i wywyższa.",
      "Z prochu podnosi biedaka, z barłogu dźwiga nędzarza i tron wspaniały mu daje. Filarów ziemi Jahwe właścicielem: na nich krąg ziemski położył.",
      "On ochrania stopy pobożnych. Występni zginą w ciemnościach, bo nie siłą człowiek zwycięża.",
      "Jahwe wniwecz obraca opornych: przeciw nim grzmi na niebiosach. Jahwe osądza krańce ziemi, On daje potęgę królowi, wywyższa róg swego pomazańca”.",
      "Elkana udał się do Ramy — do swego domu. Chłopiec został oddany na służbę Jahwe w obliczu kapłana Helego.",
      "Synowie Helego jak synowie Beliala — nie dbali o Jahwe",
      "ani o prawo kapłańskie wobec ludu. Jeżeli kto składał ofiarę, gdy gotowało się mięso, zjawiał się sługa kapłana z trójzębnymi widełkami w ręku.",
      "Wkładał je do kotła albo do garnka, do rondla albo do misy, i co wydobył widełkami — zabierał kapłan. Tak postępowali ze wszystkimi Izraelitami, którzy przychodzili do Szilo.",
      "Co więcej — jeszcze nie spalano tłuszczu, a już przychodził kapłański sługa i mówił temu, kto składał ofiarę: „Daj mięso na pieczeń dla kapłana. Nie weźmie on od ciebie mięsa gotowanego, tylko surowe”.",
      "A gdy mówił do niego ów człowiek: „Niech przynajmniej spalę tłuszcz, wtedy weźmiesz sobie, co dusza twoja zapragnie”, odpowiedział mu: „Nie! Daj zaraz, a jeśli nie [dasz], zabiorę przemocą”.",
      "Wina owych młodzieńców była wielka wobec Jahwe. Młodzieńcy ci bowiem znieważali ofiary Jahwe.",
      "Samuel pełnił posługi wobec Jahwe. Chłopiec był ubrany w lniany efod.",
      "Matka robiła mu małą suknię, którą przynosiła mu co roku, gdy przychodziła wraz z mężem złożyć coroczną ofiarę.",
      "Heli błogosławił Elkanie i jego żonie mówiąc: „Niech Jahwe da ci potomstwo z tej kobiety w zamian za wyproszonego, którego oddałaś dla Jahwe”. I wracali do siebie do domu.",
      "Jahwe wejrzał na Annę: poczęła i urodziła trzech synów i dwie córki. Samuel natomiast wzrastał przy Jahwe.",
      "Heli był już bardzo stary. I donoszono mu, co zrobili jego synowie wszystkim Izraelitom, i to, że żyli z niewiastami, które służyły przy wejściu do Namiotu Spotkania.",
      "Mówił więc do nich: „Czemu dopuszczacie się tych czynów, wszak od całego ludu słyszę o waszym niewłaściwym postępowaniu.",
      "Nie, synowie moi, niedobre wieści ja słyszę, mianowicie że psujecie lud Jahwe.",
      "Jeśli człowiek zawini przeciw człowiekowi, sprawę rozsądzi Bóg, lecz gdy człowiek zawini wobec Jahwe, któż się za nim będzie wstawiał?” Nie posłuchali jednak napomnienia swego ojca, bo Jahwe chciał, aby pomarli.",
      "Młody zaś Samuel rósł i coraz bardziej podobał się tak Jahwe, jak i ludziom.",
      "Do Helego przybył mąż Boży i powiedział mu: „To mówi Jahwe: Wyraźnie objawiłem się domowi ojca twojego, gdy jeszcze byli w Egipcie i [należeli] do [sług] domu faraona.",
      "Wybrałem ich sobie na kapłanów spośród wszystkich pokoleń izraelskich, aby przychodzili do ołtarza, mojego celem składania wonnej ofiary kadzidła, aby wobec mnie ubierali się w efod, a ja powierzyłem domowi ojca twojego wszystkie ofiary domu Izraela.",
      "Czemu depczecie po moich ofiarach i darach, jakie zarządziłem w moim przybytku? Dlaczego szanujesz bardziej synów swoich niźli mnie, iż tuczą się na najwyborniejszych z wszystkich darów Izraela — ludu mojego?",
      "Dlatego taka jest wyrocznia Jahwe, Boga Izraela: Wyraźnie powiedziałem domowi twojemu i domowi ojca twego, że będą zawsze chodzić przede mną, lecz teraz — wyrocznia Jahwe — dalekie to ode mnie. Tych bowiem, którzy mnie szanują, szanuję i ja, a tymi, którzy mnie znieważają — gardzę.",
      "Właśnie nadchodzą dni, w których złamię ramię twoje i ramię domu twojego ojca, aby już nie było starca w domu twoim.",
      "Będziesz widział dom twój poniżony, gdy tymczasem Bóg udzieli Izraelowi dobra wszelkiego; w domu twoim nie będzie starca na zawsze.",
      "Nie zatracę jednak człowieka, składającego dla mnie ofiarę, tak by zużyły się oczy twe, aby dusza twa wyniszczyła się ze strapienia, podczas gdy ogół twego domu zabity zostanie przez ludzi.",
      "Znakiem, że to się spełni, będzie to, co przyjdzie na twoich dwóch synów: Chofniego i Pinchasa — obydwaj zginą tego samego dnia.",
      "Ustanowię sobie kapłana wiernego, który będzie postępował według mego serca i pragnienia. Zbuduję dla niego dom trwały, aby postępował przed obliczem mego pomazańca na zawsze.",
      "Kto jeszcze zostanie w domu twoim, ten przyjdzie i upokorzy się przed nim, aby mieć srebrną monetę lub kawałek chleba. Będzie wołał: „Powierz mi, proszę, jaką funkcję kapłańską, abym mógł zjeść kawałek chleba”."
    ],
    [
      "Młody Samuel usługiwał Jahwe pod okiem Helego. W tym czasie rzadko odzywał się Jahwe, a wizje nie były częste.",
      "Lecz pewnego dnia, gdy Heli spał w zwykłym miejscu — a wzrok miał mocno przytępiony i nie mógł widzieć —",
      "światło Boże jeszcze nie zagasło, a Samuel spał w przybytku Jahwe, gdzie znajdowała się Arka Przymierza,",
      "Jahwe zawołał Samuela. A ten odpowiedział: „Oto jestem”.",
      "Pobiegł do Helego mówiąc mu: „Oto jestem. Przecież mnie wołałeś”. „Nie wołałem cię — mówi Heli — wróć i połóż się spać”. I położył się spać.",
      "Lecz Jahwe powtórzył wołanie: „Samuelu!” Wstał Samuel i pobiegł do Helego, mówiąc: „Oto jestem, gdyż mnie wołałeś”. Odrzekł mu: „Nie wołałem cię, synu. Idź jeszcze spać”.",
      "Samuel bowiem nie znał jeszcze Jahwe, a słowo Jahwe nie było mu dotąd objawione.",
      "I znów Jahwe powtórzył po raz trzeci swe wołanie: „Samuelu!” Wstał więc i udał się do Helego, mówiąc: „Oto jestem. Przecież mnie wołałeś”. Heli zrozumiał, że to Jahwe woła chłopca.",
      "Rzekł więc Heli do Samuela: „Idź spać. Gdyby cię jednak kto wołał, odpowiedz: Mów, Jahwe, bo sługa Twój słucha”. Odszedł Samuel, położył się spać na swoim miejscu.",
      "Przybył Jahwe i stanąwszy, zawołał jak poprzednim razem: „Samuelu, Samuelu!” Samuel odpowiedział: „Mów, bo sługa Twój słucha”.",
      "Powiedział Jahwe do Samuela: „Oto ja powiem takie słowo Izraelowi, że wszystkim, którzy je usłyszą, zaszumi w obydwu uszach.",
      "W dniu tym dokonam na Helim wszystkiego, co mówiłem do jego domu od początku do końca.",
      "Dałem mu poznać, że ukarzę dom jego na wieki za grzech, o którym wiedział: synowie jego bowiem ściągnęli na siebie przekleństwo, a on ich nie skarcił.",
      "Dlatego postanowiłem wobec domu Helego: Wina domu Helego nie będzie nigdy odpuszczona ani przez ofiarę krwawą, ani przez bezkrwawą”.",
      "Samuel spał do rana, potem otworzył bramy przybytku Jahwe. Obawiał się jednak Samuel oznajmić Helemu o widzeniu.",
      "Lecz Heli odezwał się do Samuela: „Samuelu, synu mój!” Odpowiedział: „Oto jestem”.",
      "I rzekł: „Co to za słowa, które [Bóg] do ciebie mówił? Niczego przede mną nie ukrywaj. Niechaj ci Bóg to uczyni i tamto niech doda, gdybyś ukrył coś przede mną ze słów, które do ciebie powiedział”.",
      "Samuel opowiedział więc wszystkie te słowa i nic przed nim nie zamilczał. I rzekł: „On jest Jahwe! Niech czyni, co dobre w Jego oczach”.",
      "Samuel dorastał, a Jahwe był z nim. Nie pozwolił upaść żadnemu słowu na ziemię.",
      "Wszyscy Izraelici od Dan aż do Beer-Szeby poznali, że Samuel stał się rzeczywiście prorokiem Jahwe.",
      "W dalszym ciągu Jahwe objawiał się w Szilo, albowiem ukazywał się Samuelowi w Szilo. Heli zaś był bardzo stary, tymczasem synowie jego trwali w złem wobec Jahwe."
    ],
    [
      "I przekazywał Samuel słowo [Boże] całemu Izraelowi. Izraelici wyruszyli do walki z Filistynami. Rozbili obóz koło Eben-Haezer, natomiast Filistyni rozłożyli się obozem w Afek.",
      "Filistyni przygotowali szyki bojowe przeciw Izraelitom i rozgorzała walka. Izraelici ponieśli klęskę, tak że zabitych i zranionych przez Filistynów na pobojowisku, na polach zostało około czterech tysięcy ludzi.",
      "Po powrocie ludzi do obozu starsi Izraela stawiali pytanie: „Dlaczego Jahwe dotknął nas klęską od Filistynów? Sprowadzimy sobie tutaj Arkę Przymierza Jahwe z Szilo, ażeby znajdując się wśród nas wyzwoliła nas z przemocy naszych wrogów”.",
      "Lud posłał więc do Szilo. Przywieziono stamtąd Arkę Przymierza Jahwe Zastępów, siedzącego na cherubach. Przy Arce Przymierza Bożego byli dwaj synowie Helego: Chofni i Pinchas.",
      "Gdy Arka Przymierza Jahwe dotarła do obozu, wszyscy Izraelici wołali w radosnym uniesieniu. Tak krzyczeli z uciechy, że ziemia drżała.",
      "Kiedy Filistyni usłyszeli głos okrzyków, mówili: „Co znaczy ów głos tak gromkich okrzyków w izraelskim obozie?” Gdy dowiedzieli się, że Arka Jahwe przybyła do obozu,",
      "Filistyni przelękli się. I mówili: „Bóg ich przybył do obozu.",
      "Biada nam! Nigdy czegoś podobnego nie było. Kto nas wybawi z mocy tych potężnych bogów? Przecież to ci sami bogowie, którzy zesłali na Egipt przeróżne plagi na pustyni.",
      "Trzymajcie się dzielnie, o Filistyni, żebyście się nie stali niewolnikami Hebrajczyków, podobnie jak oni byli waszymi niewolnikami. Bądźcie więc mężni i walczcie!”",
      "Filistyni stoczyli bitwę i zwyciężyli Izraelitów, tak że ci uciekli, każdy do swego namiotu. Klęska ta była bardzo wielka. Zginęło bowiem trzydzieści tysięcy izraelskiej piechoty.",
      "Arka Boża została zabrana, a dwaj synowie Helego, Chofni i Pinchas, polegli.",
      "Pewien człowiek, Beniaminita, uciekł z pobojowiska i dotarł jeszcze w tym samym dniu do Szilo. Ubranie miał podarte, a głowę pokrytą kurzem.",
      "Kiedy nadszedł, Heli siedział na krześle obok drogi. Wyczekiwał. Niepokoił się bowiem z powodu Arki Bożej. Gdy człowiek ten przyszedł, aby donieść miastu o nowinach, całe miasto podniosło krzyk.",
      "Heli posłyszawszy echo tego krzyku, zapytał: „Co oznacza ten wielki hałas?” Człowiek ów pospieszył i przybywszy, opowiedział Helemu.",
      "Heli miał [wtedy] dziewięćdziesiąt osiem lat. Był ociemniały: nie mógł nic widzieć.",
      "Człowiek ów rzekł do Helego: „Ja jestem tym, który przybył z pola bitwy, z pola bitwy dziś uciekłem”. Heli zaś zapytał: „Cóż się stało, mój synu?”",
      "Zwiastun mówił: „Izraelici uciekli przed Filistynami, naród zaś poniósł sromotną klęskę. Zginęli dwaj twoi synowie: Chofni i Pinchas, Arka Boża została zabrana”.",
      "Na wspomnienie o Arce Bożej Heli spadł z krzesła na plecy obok bramy — złamał sobie kark i umarł. Był to bowiem człowiek stary i  ociężały. Sprawował sądy nad Izraelem przez czterdzieści lat.",
      "Jego synowa, żona Pinchasa, będąc brzemienną i bliską porodu, gdy tylko dowiedziała się, że Arka Boża została zabrana, że jej teść i mąż umarli, skuliła się i porodziła: przemogły ją bóle porodowe.",
      "W chwili konania mówiły jej te, które ją otaczały: „Nie obawiaj się! Przecież urodziłaś syna”. Nie odpowiedziała jednak, nie zwróciła nawet na to uwagi.",
      "Chłopca nazwała Ikabod, mówiąc: „Odstąpiła sława od Izraela” z powodu zabrania Arki Bożej oraz śmierci teścia i męża jej.",
      "Powtórzyła: „Odstąpiła sława od Izraela, gdyż Arka Boża została zabrana”."
    ],
    [
      "Filistyni tymczasem zabrawszy Arkę Bożą zanieśli ją z Eben-Haezer do Aszdodu.",
      "Wzięli następnie Filistyni Arkę Bożą i wnieśli do świątyni Dagona, i ustawili przed Dagonem.",
      "Gdy wczesnym rankiem mieszkańcy Aszdodu wstali i weszli do świątyni Dagona, spostrzegli, że Dagon leżał twarzą do ziemi przed Arką Jahwe. Podniósłszy Dagona, ustawili go na dawnym miejscu.",
      "Ale gdy następnego dnia wstali wcześnie rano, zauważyli, że Dagon znów leży twarzą do ziemi przed Arką Jahwe, a głowa Dagona i dwie dłonie rąk rozbite na progu. Na swoim miejscu pozostawał jedynie tułów Dagona.",
      "Dlatego właśnie kapłani Dagona i wszyscy wstępujący do jego domu nie depczą progu [domu] Dagona do dnia dzisiejszego.",
      "Moc Jahwe zaciążyła nad mieszkańcami Aszdodu: ukarał straszliwie guzami tak mieszkańców Aszdodu, jak i jego okolice.",
      "Mieszkańcy Aszdodu widząc, co się dzieje, oświadczyli: „Nie może zostać Arka Boga izraelskiego wśród nas, gdyż ciężką się okazała ręka Jego nad nami i nad Dagonem, bogiem naszym”.",
      "Zwołali więc do siebie zebranie wszystkich wodzów filistyńskich, pytając: „Co mamy uczynić z Arką Boga izraelskiego?” Odpowiedzieli: „Arkę Boga izraelskiego trzeba przenieść do Gal”. I przeniesiono [tam] Arkę Boga izraelskiego.",
      "Gdy ją tylko przenieśli, ręka Jahwe dotknęła miasto wielkim uciskiem, zsyłając plagi na mieszkańców miasta, tak na małych, jak i wielkich: wystąpiły na nich guzy.",
      "Wysłali więc Arkę Bożą do Ekronu. Gdy się znalazła Arka Boża w Ekronie protestowali jego mieszkańcy, mówiąc: „Przysłali oni Arkę Boga izraelskiego, aby mnie i lud mój oddać na zatracenie”.",
      "Przez posłańców zwołali wszystkich przywódców filistyńskich. Powiedzieli do nich: „Odeślijcie Arkę Boga izraelskiego i niech wróci na swoje miejsce, i nie naraża na śmierć mnie i mego ludu”. Śmiertelna bowiem trwoga ogarnęła całe miasto: bardzo tam zaciążyła ręka Boża.",
      "Ci, co nie umarli, byli dotknięci wrzodami, błagalne więc głosy wznosiły się z miasta ku niebu."
    ],
    [
      "Przez siedem miesięcy Arka Jahwe znajdowała się w ziemi filistyńskiej.",
      "I zwołali Filistyni kapłanów i rzucających losy, mówiąc im: „Co robić z Arką Jahwe, w jaki sposób odeślemy ją na miejsce”.",
      "Odpowiedzieli: „Jeśli macie odesłać Arkę Boga izraelskiego, nie odprawiajcie jej z niczym. Koniecznie trzeba dołączyć do niej dar pokutny. Wtedy ozdrowiejecie i przekonacie się, dlaczego nie odstępuje od was moc Jego”.",
      "Zapytali się: „Jakiż dar złożyć mamy?” Odpowiedzieli: „Według liczby przywódców filistyńskich pięć guzów złotych i pięć myszy złotych, ta sama bowiem plaga dotknęła was, jak i waszych wodzów.",
      "Przygotujcie podobizny guzów i podobizny myszy, które niszczą ziemię, a oddajcie cześć Bogu Izraela, może odejmie rękę swą od was, od bogów waszych i od kraju waszego.",
      "Dlaczego upieracie się w sercach waszych, tak jak upierali się Egipcjanie i faraon? Czy nie wypuścił ich, a wyszli, gdy ich ukarał?",
      "Teraz więc przygotujcie nowy wóz i dwie mleczne krowy, które nie miały na sobie jarzma, zaprzęgnijcie krowy do wozów, cielęta od nich odprowadzicie do stajni.",
      "Weźmiecie potem Arkę Jahwe i umieścicie ją na wozie, a jeśli chodzi o wyroby ze złota, które oddać macie jako dar pokutny, umieścicie w skrzynce obok niej i tak poślecie ją w drogę.",
      "Zwrócicie jednak uwagę na to: jeżeli skieruje się ona na swoje terytorium, to jest do Bet-Szemesz, wiedzcie, że ona sprowadziła na was nieszczęście, a jeśli nie, to będziemy wiedzieli, że nie jej moc nas dotknęła; to, co się stało, było przypadkiem”.",
      "Ludzie uczynili w ten sposób: wzięli dwie mleczne krowy i zaprzęgli je do wozu. Cielęta od nich zamknęli w stajni.",
      "Arkę Jahwe umieścili na wozie, a obok niej skrzynkę ze złotymi myszami i z podobiznami guzów.",
      "Krowy poszły prostą drogą w kierunku Bet-Szemesz, a idąc tą samą drogą, ryczały, nie zbaczając ani w prawo, ani w” lewo. Filistyńscy przywódcy szli za nimi aż do granic Bet-Szemesz.",
      "W Bet-Szemesz na terenie nizinnym odbywały się żniwa pszenicy. Podniósłszy oczy [żniwiarze] dostrzegli Arkę i uradowali się jej widokiem.",
      "Wóz dotarł na pole Jozuego z Bet-Szemesz i tam się zatrzymał. [Leżał] tam wielki kamień. Wóz drewniany porąbano, a krowy złożono dla Jahwe na ofiarę całopalną.",
      "Arkę Jahwe zdjęli z wozu lewici wraz ze skrzynką, w której ułożone były złote przedmioty, i umieścili je na wielkim kamieniu. Ludzie w Bet-Szemesz dokonali całopalenia i złożyli w tym dniu ofiary dla Jahwe.",
      "Pięciu przywódców filistyńskich zobaczywszy to, jeszcze tego samego dnia powróciło do Ekronu.",
      "Guzy złożone przez Filistynów jako dar pokutny dla Jahwe są następujące: jeden za Aszdod, jeden za Gazę, jeden za Aszkelon, jeden za Gat, jeden za Ekron.",
      "Prócz tego były złote myszy według liczby miejscowości filistyńskich, podlegających pięciu przywódcom, tak z miast ufortyfikowanych, jak i z miejscowości otwartych. Świadectwem tego jest wielki kamień, na którym postawiono Arkę Jahwe. Istnieje on aż do dnia dzisiejszego na polu Jozuego z Bet-Szemesz.",
      "Synowie Jechoniasza nie uczestniczyli w radości, jaka była udziałem ludzi z Bet-Szemesz, gdy przyszli zobaczyć Arkę Jahwe. Dlatego zabił On siedemdziesięciu ludzi. Lud zasmucił się, że Jahwe dotknął ich tak wielką plagą.",
      "Mówili więc mieszkańcy Bet-Szemesz: „Któż się odważy stanąć przed obliczem Jahwe, tym Bogiem świętym? Do kogo uda się On od nas?”",
      "Wysłali więc posłów do Kiriat-Jearim z zawiadomieniem: „Filistyni oddali Arkę Jahwe. Przybywajcie i weźcie ją do siebie”."
    ],
    [
      "Przybyli ludzie z Kiriat-Jearim, zabrali Arkę Jahwe i wprowadzili ją do [stojącego] na wzgórzu domu Abinadaba, Eleazara zaś, syna jego, poświęcili, aby strzegł Arki Jahwe.",
      "Od chwili przybycia Arki do Kiriat-Jearim upłynął długi okres lat dwudziestu. Cały dom Izraela zatęsknił za Jahwe.",
      "Wtedy Samuel powiedział do wszystkich mieszkańców Izraela: „Jeśli się chcecie nawrócić do Jahwe z całego serca, usuńcie spośród siebie wszystkich bogów obcych i Asztarty, a skierujcie wasze serca ku Jahwe, służcie tylko Jemu, a wybawi was z mocy filistyńskiej”.",
      "Synowie Izraela usunęli Baalów i Asztarty i służyli tylko samemu Jahwe.",
      "Wtedy zarządził Samuel: „Zgromadźcie wszystkich Izraelitów do Mispy: będę się modlił za wami do Jahwe”.",
      "Zgromadzili się w Mispie i czerpali wodę, którą rozlewali przed Jahwe. Pościli również w tym dniu, tam też wołali: „Zgrzeszyliśmy przeciw Jahwe”. Samuel był sędzią synów Izraelowych w Mispie.",
      "Skoro Filistyni posłyszeli, że Izraelici zebrali się w Mispie, wodzowie Filistynów wyruszyli przeciw Izraelitom. Kiedy dowiedzieli się o tym synowie Izraela, zlękli się Filistynów",
      "i prosili Samuela: „Nie przestawaj modlić się nami do Jahwe, Boga naszego, aby nas wybawił z rąk filistyńskich”.",
      "Samuel wziął jedno jagnię ssące i złożył je na całopalenie dla Jahwe. Samuel wstawiał się do Jahwe za Izraelem i Jahwe go wysłuchał.",
      "W czasie gdy Samuel składał ofiarę całopalną, Filistyni przystąpili co walki z Izraelitami. Tego dnia zagrzmiał Jahwe potężnym grzmotem przeciw Filistynom, wywołując popłoch i zadając klęskę na oczach Izraelitów.",
      "Żołnierze izraelscy wyruszyli z Mispy i puścili się w pogoń za Filistynami. Bili ich aż do Bet-Kar.",
      "[Po tym wydarzeniu] Samuel wziął kamień i ustawił między Mispą a Jeszaną, nazywając go Eben-Haezer, i mówił: „Aż dotąd wspierał nas Jahwe”.",
      "Do tego stopnia zostali pokonani Filistyni, że nie napadali już odtąd krainy izraelskiej. Ręka Jahwe zawisła nad Filistynami po wszystkie dni [życia] Samuela.",
      "Izraelici odzyskali na powrót miasta, które zabrali im Filistyni od Ekronu aż do Gat. Izraelici zabrali Filistynom również te tereny, które do nich należały. Nastał okres pokoju między Izraelem i Amorytami.",
      "Samuel sprawował sądy nad Izraelem przez całe swe życie.",
      "Corocznie odbywał podróż do Betel, Gilgal i Mispy sądząc Izraelitów we wszystkich tych miejscowościach.",
      "Potem wracał do Ramy, tam bowiem był jego dom, tam także sądził Izraelitów, tam również zbudował ołtarz dla Jahwe."
    ],
    [
      "Kiedy się Samuel postarzał, sędziami nad Izraelem ustanowił swoich synów.",
      "Pierworodny syn jego nazywał się Joel, drugiemu było na imię Abjasz: sądzili oni w Beer-Szebie.",
      "Jednak synowie jego nie naśladowali go: szukali własnych korzyści, przyjmowali podarunki, wypaczali prawo.",
      "Zebrała się więc cała starszyzna Izraela i udała się do Samuela w Ramie.",
      "Odezwali się do niego: „Oto ty się zestarzałeś, a synowie twoi nie postępują twoimi drogami: ustanów raczej nad nami króla, aby nami rządził, tak jak to jest u innych narodów”.",
      "Nie podobało się Samuelowi to, że mówili: „Daj nam króla, aby nami rządził”. Modlił się więc Samuel do Jahwe.",
      "Jahwe rzekł do Samuela: „Wysłuchaj głosu ludu tego we wszystkim, co mówi do ciebie, gdyż nie ciebie odrzucili, Lecz mnie nie chcą mieć za króla, który by nad nimi panował:",
      "podobnie postępują aż do dnia dzisiejszego, jak postępowali od dnia, w którym ich wywiodłem z Egiptu. Porzucają mnie i służą bogom cudzym, tak też czynią z tobą.",
      "Teraz jednak wysłuchaj ich głosu, tylko wyraźnie ich ostrzeż i oznajmij im prawo króla, który ma nad nimi panować”.",
      "I powtórzył Samuel wszystkie te słowa Jahwe ludowi, który od niego zażądał króla.",
      "„Oto jest prawo króla — mówił — mającego nad wami panować: Synów waszych brał będzie do swoich rydwanów i swych koni, aby biegali przed jego wozem.",
      "I uczyni ich tysiącznikami, pięćdziesiątnikami, robotnikami na roli swojej i żniwiarzami. Przygotowywać też będą broń wojenną i zaprzęgi do wozów.",
      "Córki wasze zabierze do przyrządzania wonności, na kucharki i piekarki.",
      "Zabierze również wasze ziemie uprawne, winnice i sady oliwkowe i podaruje je sługom swoim.",
      "Zasiewy wasze i winobranie obciąży dziesięciną i odda ją swoim eunuchom i niewolnikom.",
      "Weźmie wam również waszych niewolników i niewolnice, wasze woły najlepsze i wasze osły i zatrudni je pracą dla siebie.",
      "Nałoży dziesięcinę na trzodę waszą, wy zaś będziecie jego niewolnikami.",
      "Będziecie sami narzekać na króla, którego sobie wybierzecie, ale Jahwe was wtedy nie wysłucha”.",
      "Odrzucił lud radę Samuela i wołał: „Nie, lecz król będzie nad nami,",
      "abyśmy byli jak inne narody, aby nas sądził nasz król, aby nam przewodził i prowadził nasze wojny”.",
      "Samuel wysłuchał wszystkich słów ludu i powtórzył je Jahwe.",
      "A Jahwe rzekł do Samuela: „Wysłuchaj ich żądania i ustanów im króla”. Wtedy rzekł Samuel do mężów izraelskich: „Niech każdy wróci do swojego miasta”."
    ],
    [
      "Był pewien człowiek [z Gibea] z rodu Beniamina, a na imię było mu Kisz, syn Abiela, syna Serora, syna Bekorata, syna Afijacha, syna Beniamina.",
      "Miał on syna imieniem Saul, wysokiego i dorodnego, a nie było od niego piękniejszego człowieka. Wzrostem o głowę przewyższał wszystkich ludzi.",
      "Zaginęły oślice Kisza, ojca Saula. Rzekł wtedy Kisz do syna swego, Saula: „Weź z sobą jakiegoś chłopca i udaj się na poszukiwanie oślic”.",
      "Przeszli przez wzgórze Efraima, przeszli przez ziemię Szalisza, lecz ich nie znaleźli. Powędrowali przez krainę Szaalim, też ich nie było. Poszli do ziemi Jemini, również nie znaleźli.",
      "Gdy dotarli do ziemi Suf, rzekł Saul do chłopca, który mu towarzyszył: „Wracajmy, gdyż ojciec mój trapić się będzie nie o oślice, lecz o nas”.",
      "Ten mu odpowiedział: „Oto w mieście tym żyje mąż Boży, człowiek sławny: wszystko, co powie, staje się, chodźmy tam teraz, aby udzielił nam pouczenia w tej sprawie, dla której jesteśmy w drodze”.",
      "Rzekł Saul do chłopca: „Dobrze, pójdziemy, lecz co zaniesiemy temu człowiekowi? Chleb bowiem wyczerpał się w naszych torbach, żadnego daru nie mamy, który moglibyśmy zanieść mężowi Bożemu. Co mamy z sobą?”",
      "Chłopiec zaś odpowiedział Saulowi: „Znalazłem u siebie czwartą część sykla srebrnego, oddam ją mężowi Bożemu, może wskaże nam drogę”.",
      "Ktokolwiek dawniej w Izraelu szedł o coś pytać Boga, mówił: „Chodźmy do Widzącego”. Proroka bowiem w tym czasie nazywano „Widzącym”.",
      "Rzekł Saul do młodzieńca: „Dobra twa rada. Słusznie mówisz. Chodźmy zaraz!” Udali się do miasta, w którym przebywał mąż Boży.",
      "Kiedy przez wzgórze dochodzili do miasta, spotkali dziewczęta, które wyszły naczerpać wody. Zapytali je: „Czy tu mieszka Widzący?”",
      "„Tak, oto jest przed tobą — odpowiedziały — pospiesz się, gdyż dziś przyszedł do miasta. Dziś bowiem lud składa ofiarę na wzgórzu.",
      "Gdy wejdziecie do miasta, spotkacie go tam, zanim wyjdzie ucztować na wzgórze; lud nie je nic, dopóki on nie przybędzie. On bowiem błogosławi ofiarę, a wtedy dopiero jedzą zaproszeni”.",
      "Ruszyli więc ku miastu. Kiedy weszli do [bramy] miasta, Samuel właśnie szedł naprzeciw nich, udając się na wzgórze.",
      "Jahwe objawił zaś Samuelowi na dzień przed przybyciem do niego Saula, mówiąc mu:",
      "„W dniu jutrzejszym poślę o tym czasie do ciebie człowieka z ziemi Beniamina. Jego namaścisz na przywódcę ludu mego izraelskiego. On wyzwoli mój lud z ręki Filistynów, wejrzałem bowiem na mój naród, gdyż do mnie dotarło jego wołanie”.",
      "Kiedy Samuel spostrzegł Saula, odezwał się doń Jahwe: „Oto ten człowiek, o którym ci mówiłem, ten, który ma rządzić ludem moim”.",
      "Saul zbliżył się tymczasem do Samuela w bramie i rzekł: „Wskaż mi, proszę cię, gdzie jest dom Widzącego”.",
      "Samuel odparł Saulowi: „To ja jestem Widzący. Chodź ze mną na wzgórze. Dziś jeść będziecie ze mną, a jutro pozwolę ci odejść, wszystko ci też [powiem], co jest w twym sercu.",
      "A co do oślic, które ci zginęły przed trzema dniami, nie trap się, bo się znalazły. Czyje jest zresztą to wszystko, co Izrael ma wartościowego? Czyż nie twoje i całego domu twojego ojca?”",
      "Odpowiedział mu Saul: „Czyż ja nie jestem Beniaminitą, z jednego z najmniejszych izraelskich pokoleń, a ród mój czyż nie jest najniższym z wszystkich rodów Beniamina? Czemuż więc odzywasz się do mnie tymi słowami?”",
      "Samuel zabrał z sobą Saula i jego chłopca, zaprowadził do sali i dał mu miejsce naczelne wśród zaproszonych, a było ich około trzydziestu ludzi.",
      "Odezwał się Samuel do kucharza: „Podaj tę część, którą ci przekazałem, o której też powiedziałem ci: zatrzymaj ją u siebie”.",
      "Kucharz podniósł łopatkę i to, co było przy niej, i położył przed Saulem. [Samuel] odezwał się: „Oto, co zostało, połóż przed sobą i jedz. Umyślnie zostało to zachowane dla ciebie, gdy postanowiłem zwołać lud”. I tak Saul jadł tego dnia z Samuelem.",
      "Gdy zeszli ze wzgórza do miasta, zrobiono Saulowi posłanie na tarasie, a on położył się spać.",
      "Gdy wschodziła zorza, Samuel obudził Saula na tarasie, mówiąc: „Wstań, abym cię w drogę wyprawił”. Saul więc wstał i wyszli z domu obaj, on i Samuel.",
      "Gdy schodzili ku granicy miasta, Samuel odezwał się do Saula: „Powiedz chłopcu, aby szedł przed nami”. Gdy ten się oddalił, [powiedział]: „Zatrzymaj się teraz, bym ci oznajmił wolę Bożą”."
    ],
    [
      "Samuel wziął wtedy naczynie z olejem i wylał go na jego głowę, ucałował i rzekł: „Zaprawdę, Jahwe namaścił cię na przywódcę swego dziedzictwa.",
      "Gdy dziś ode mnie odejdziesz, napotkasz dwóch mężczyzn w Selsach przy grobie Racheli, niedaleko od granicy Beniamina. Oni ci powiedzą: „Znalazły się oślice, które poszedłeś szukać”. Tymczasem ojciec twój nie myśli o oślicach, lecz trapi się o was, mówiąc: „Cóż mam uczynić dla mego syna?”",
      "Gdy przejdziesz stamtąd dalej i dotrzesz do dębu Tabor, spotkają cię tam trzej mężczyźni, udający się do Boga w Betel: jeden poprowadzi troje koźląt, drugi poniesie trzy okrągłe chleby, a trzeci niósł będzie bukłak wina.",
      "Pozdrowią cię i dadzą ci dwa chleby, i weźmiesz je z ich rąk.",
      "Później dotrzesz do Gibea Bożego, gdzie znajdują się filistyńskie posterunki. Gdy zajdziesz do miasta, napotkasz grupę proroków zstępujących ze wzgórza. Będą mieli z sobą harfy, flety, bębny i cytry, a sami będą w proroczym uniesieniu.",
      "Ciebie też opanuje duch Jahwe i będziesz prorokował wraz z nimi i staniesz się innym człowiekiem.",
      "Gdy ci się spełnią te znaki, czyń, co możesz, stosownie do swego upodobania, gdyż Bóg będzie z tobą.",
      "Pójdziesz przede mną do Gilgal, a ja później przyjdę do ciebie, aby złożyć ofiary całopalne i biesiadne. Czekaj na mnie przez siedem dni, aż przyjdę do ciebie, aby cię nauczyć, co masz czynić”.",
      "Gdy tylko [Saul] odwrócił się i miał odejść od Samuela, Bóg zmienił jego serce na inne, i w tym dniu spełniły się wszystkie owe znaki.",
      "Skoro przybyli na wzgórze, spotkał się z grupą proroków i natchnął go duch Boży. Prorokował wśród nich.",
      "A kiedy wszyscy, którzy go znali przedtem, spostrzegli, że on prorokuje razem z prorokami, pytali się nawzajem: „Co się stało z synem Kisza? Czy i Saul między prorokami?”",
      "Na to odezwał się spośród nich pewien człowiek: „Któż jest ich ojcem?” Dlatego też powstało przysłowie: „Czy i Saul między prorokami?”",
      "Kiedy przestał prorokować, udał się na wzgórze.",
      "Stryj Saula zapytał go i jego chłopca: „Gdzie chodziliście?” „Aby poszukać oślic — odpowiedział — ale widząc, że ich nie ma, udaliśmy się do Samuela”.",
      "Stryj znów postawił Saulowi pytanie: „Przedstaw — proszę cię — to, co wam mówił Samuel”.",
      "Na to Saul odpowiedział stryjowi: „Zapewnił nas, że oślice zostały odnalezione”. Sprawy jednak dotyczącej królestwa, o której mówił Samuel, nie wyjawił mu.",
      "Tymczasem Samuel zwołał lud do Mispy.",
      "Odezwał się wtedy do Izraelitów: „Tak mówi Jahwe, Bóg Izraela: „Wyprowadziłem Izraelitów z Egiptu i wyzwoliłem was z niewoli egipskiej i spod władzy wszystkich królestw, które was ciemiężyły.",
      "Lecz wy teraz porzuciliście Boga waszego, który uwolnił was od wszystkich nieszczęść i ucisków, i rzekliście Mu: Króla uczyń nad nami. Ustawcie się więc przed Jahwe według pokoleń i według rodów”.",
      "Samuel kazał wystąpić wszystkim pokoleniom Izraela, i padł los na pokolenie Beniamina.",
      "Nakazał potem, aby wystąpiło pokolenie Beniamina według swoich rodów, i padł los na ród Matriego. Wylosowany został Saul, syn Kisza. I szukano go, lecz nie znaleziono.",
      "Jeszcze pytali się Jahwe: „Czy ten człowiek tu przybył?” Odrzekł Jahwe: „Oto tam ukrył się w taborze”.",
      "Pobiegli więc i przyprowadzili go stamtąd. Gdy stanął w środku tłumu, przewyższał każdego z ludu o wysokość głowy.",
      "Rzekł wtedy Samuel do całego narodu: „Czy widzicie, że temu, którego wybrał Jahwe, nikt z całego ludu nie dorówna?” Wtedy wszyscy ludzie wydali okrzyk, wołając: „Niech żyje król!”",
      "Samuel ogłosił też ludowi prawa królewskie, zapisał je w księdze i złożył ją przed Jahwe. Potem odprawił Samuel wszystkich ludzi do domów ich.",
      "Również i Saul udał się do swego domu w Gibea, a towarzyszyli mu wojownicy, których Bóg serca poruszył.",
      "Tymczasem synowie Beliala mówili: „W czym ten może nam pomóc?” I gardzili nim, nie złożyli mu też daru, ale on nie zwracał na to uwagi."
    ],
    [
      "Nadciągnął Nachasz Ammonita i oblegał miasto Jabesz w Gileadzie. Oznajmili Nachaszowi wszyscy mieszkańcy Jabesz: „Zawrzyj z nami przymierze, a będziemy ci służyć”.",
      "Odrzekł im Nachasz Ammonita: „Zawrę z wami przymierze pod warunkiem, że każdemu z was wyłupię prawe oko: tak nałożę hańbę na całego Izraela”.",
      "Na to starsi z Jabesz dali taką odpowiedź: „Zostaw nam siedem dni na rozesłanie posłów po całym kraju izraelskim. Jeśli nie znajdzie się nikt, kto nam pomoże, poddamy się tobie”.",
      "Kiedy przybyli posłowie do Gibea, miasta Saula, i opowiedzieli te słowa ludziom, podnieśli wszyscy głos i płakali.",
      "Ale właśnie Saul wracał za wołami z pola i pytał się, co się stało ludziom, że płaczą. Opowiedzieli mu słowa mieszkańców Jabesz.",
      "Gdy Saul słuchał tych słów, opanował go duch Boży i wpadł w wielki gniew.",
      "Wybrał parę wołów, porąbał je i rozesłał po całej krainie Izraela za pośrednictwem posłańców z wezwaniem: „Kto nie wyruszy za Saulem i za Samuelem, tak się postąpi z wołami każdego”. Na cały lud padł strach Jahwe, i wyruszyli jak jeden mąż.",
      "[Saul] dokonał ich przeglądu w Bezek, i było trzysta tysięcy z Izraela i trzydzieści tysięcy z Judy.",
      "Powiedzieli więc do przybyłych posłańców: „Donieście mężom Jabesz w Gileadzie: „Jutro w południe nadciągnie wam pomoc”. Posłowie wrócili, a gdy oznajmili to mieszkańcom Jabesz, ci się ucieszyli.",
      "Mieszkańcy Jabesz powiedzieli [Nachaszowi]: „Jutro zejdziemy do was i uczynicie z nami wszystko, co będziecie uważać za stosowne”.",
      "Nazajutrz Saul podzielił lud na trzy oddziały, które w czasie porannej straży wdarły się w środek obozu, i zabijano Ammonitów aż do dziennej spiekoty, a pozostali rozpierzchli się tak, że dwóch razem nie zostało.",
      "I mówił lud do Samuela: „Kto to mówił: Czy Saul może nad nami królować? Oddajcie nam tych mężów, abyśmy im śmierć zadali”.",
      "Saul na to odrzekł: „W tym dniu nie umrze żaden człowiek, gdyż dzisiaj sprawił Jahwe, że Izraelici zwyciężyli”.",
      "A Samuel odezwał się do ludu: „Chodźcie, udamy się do Gilgal, tam na nowo ustalona będzie władza królewska”.",
      "I wszyscy wyruszyli do Gilgal, obwołując tam królem Saula przed obliczem Jahwe w Gilgal. Tam też przed Jahwe złożyli ofiary całopalne i biesiadne. Saul radował się bardzo wraz z całym ludem izraelskim."
    ],
    [
      "Przemówił Samuel do wszystkich Izraelitów: „Oto posłuchałem waszego głosu we wszystkim, coście do mnie mówili, i ustanowiłem króla nad wami.",
      "Dlatego też jest to król, który przewodzić wam będzie, ja tymczasem zestarzałem się i osiwiałem, a synowie moi — oto są z wami. Ja przewodziłem wam od młodości aż do dziś.",
      "Oto jestem. Oskarżajcie mnie przed Jahwe i przed Jego pomazańcem. Czy wziąłem komu wołu, czy zabrałem czyjego osła, czy komu wyrządziłem krzywdę lub gnębiłem albo z czyjej ręki przyjąłem dar, aby zakryć oczy na jego sprawę? Zwrócę wam [wszystko]”.",
      "Odpowiedzieli na to: „Nie byliśmy krzywdzeni ani gnębieni, nie wziąłeś też niczego z niczyjej ręki”.",
      "Rzekł więc znowu: „Jahwe mi świadkiem i dzisiejszy Jego pomazaniec wobec was, że nic nie znaleźliście w ręku moim”. Odpowiedzieli: „On świadkiem”.",
      "Odezwał się znów Samuel do ludu: „Jahwe [jest świadkiem], który ustanowił Mojżesza i Aarona i który ojców waszych wyprowadził z ziemi egipskiej.",
      "Podejdźcie więc teraz, a będę wiódł z wami spór w obecności Jahwe w sprawie dobrodziejstw Jego, jakie świadczył wam i waszym ojcom.",
      "Gdy Jakub przybył do Egiptu, ojcowie wasi wołali do Jahwe. Jahwe posłał Mojżesza i Aarona, którzy wyprowadzili ich z Egiptu i osiedlili ich na tej ziemi.",
      "Jednak zapomnieli oni o Jahwe, Bogu swoim: wtedy oddał ich w ręce Sisery, dowódcy wojsk Chasoru, i w niewolę Filistynów, i w ręce króla Moabu; prowadzili z nimi wojnę.",
      "Wołali wtedy do Jahwe: „Zgrzeszyliśmy, bo opuściliśmy Jahwe, służąc Baalom i Asztartom. Teraz jednak wybaw nas z ręki wrogów naszych, a będziemy Ci służyli”.",
      "Jahwe wysłał wtedy Jerubbaala, Bedana, Jeftego i Samuela. Wyrwał was z niewoli wrogów okolicznych, tak iż mieszkaliście bezpiecznie.",
      "Gdy spostrzegliście, że Nachasz, król Ammonitów, nadciąga przeciw wam, powiedzieliście mi: „Nie! Król będzie nad nami panował!” Tymczasem Jahwe, Bóg wasz, jest królem waszym.",
      "Teraz więc oto jest król, którego wybraliście, ten, o którego prosiliście; oto Jahwe ustanowił nad wami króla.",
      "Obyście się bali Jahwe, służyli Mu i słuchali Jego głosu, nie sprzeciwiali się nakazom Jahwe, obyście tak wy, jak i wasz król, który nad wami panuje, szli za Jahwe, Bogiem waszym...",
      "Ale jeżeli nie będziecie słuchać głosu Jahwe, sprzeciwiać się będziecie Jego nakazom, ręka Jahwe będzie nad wami, podobnie jak nad waszymi ojcami.",
      "Przystąpcie teraz, a zobaczycie wielkie wydarzenie, którego Jahwe dokona na waszych oczach.",
      "Oto teraz są żniwa pszeniczne. Zawołam do Jahwe, a spuści grzmoty i deszcz, ażebyście poznali i zobaczyli, że wielkie jest wasze wykroczenie, którego dopuściliście się wobec Jahwe, domagając się króla dla siebie”.",
      "Samuel zawołał więc do Jahwe, a Jahwe zesłał grzmoty i deszcz tego samego dnia. Cały naród bardzo się przeląkł tak Jahwe, jak i Samuela.",
      "Mówili wszyscy do Samuela: „Módl się do Jahwe, twego Boga, za swymi sługami, abyśmy nie zginęli. Dodaliśmy bowiem do wszystkich naszych win to, że żądaliśmy dla siebie króla”.",
      "Na to Samuel dał ludowi odpowiedź: „Nie bójcie się. Wprawdzie dopuściliście się wielkiego grzechu, jednak nie opuszczajcie Jahwe, lecz służcie Mu z całego serca.",
      "Nie odstępujcie od Niego, idąc za marnością, za tym, co nie pomoże i nie ocali, gdyż jest marnością.",
      "Nie porzuci bowiem Jahwe ludu swojego przez wzgląd na wielkie swe Imię, postanowił bowiem uczynić was ludem swoim.",
      "Jeśli o mnie chodzi, niech to będzie ode mnie dalekie, bym zgrzeszył przeciw Jahwe i przestał się za was modlić; będę wam pokazywał drogę dobrą i słuszną.",
      "Lękajcie się jedynie Jahwe, służcie Mu w prawdzie z całego serca: spójrzcie, jak wielkie rzeczy wam wyświadczył.",
      "Lecz gdybyście czynili zło, zginiecie tak wy, jak i król wasz”."
    ],
    [
      "Saul liczył ... lat, gdy został królem, dwa [?] lata zaś sprawował rządy nad Izraelem.",
      "Saul wybrał sobie trzy tysiące ludzi z Izraela. Dwa tysiące pozostało przy Saulu w Mikmas i na wzgórzu Betel, tysiąc zaś przy Jonatanie w Gibea Beniaminowym, resztę wojska rozpuścił do domów.",
      "Jonatan pobił załogę filistyńską, która była w Geba. Usłyszeli to Filistyni. Saul oznajmił o tym głosem trąby w całym kraju: „[Niech] to usłyszą Hebrajczycy”.",
      "Wszyscy Izraelici usłyszeli to, co mówiono: Saul pobił załogę filistyńską, a Izrael z tego powodu znienawidzony został przez Filistynów. Zwołano lud, aby wyruszył za Saulem do Gilgal.",
      "Również i Filistyni zgromadzili do walki przeciw Izraelowi trzy tysiące wozów wojennych i sześć tysięcy konnicy, piechoty zaś było tak wiele, jak piasku nad brzegiem morza. Przybywszy, rozłożyli obóz w Mikmas, po wschodniej stronie Bet-Awen.",
      "Kiedy mężowie Izraela spostrzegli, że są w niebezpieczeństwie, ponieważ gromada [Filistynów] podeszła już blisko, pochowali się w jaskiniach, skałach, rozpadlinach i dołach.",
      "Hebrajczycy przeprawili się przez Jordan do ziemi Gada i Gileadu. Ponieważ Saul był w Gilgal, odchodził od niego cały naród strwożony.",
      "Siedem dni czekał stosownie do terminu podanego przez Samuela. Samuel jednak nie przychodził do Gilgal, dlatego odchodził lud od niego.",
      "Wtedy Saul rzekł: „Przygotujcie mi ofiarę całopalną i biesiadną”. I złożył ofiarę całopalną.",
      "Zaledwie skończył składać ofiarę całopalną, przybył właśnie Samuel. Saul wyszedł naprzeciw niego, aby go pozdrowić.",
      "Rzekł Samuel: „Cóż uczyniłeś?” Odpowiedział Saul: „Ponieważ widziałem, że lud ode mnie odchodzi, a ty nie przybywasz w oznaczonym czasie, gdy tymczasem Filistyni gromadzą się w Mikmas,",
      "wtedy sobie powiedziałem: „Filistyni zstąpią do mnie do Gilgal, a ja nie zjednałem sobie Jahwe”. Odważyłem się więc na złożenie całopalenia”.",
      "I rzekł Samuel do Saula: „Popełniłeś błąd: nie zachowałeś przykazania Boga twego Jahwe, które ci nałożył. [Gdybyś to uczynił] umocniłby Jahwe twoje panowanie nad Izraelem na wieki.",
      "[Teraz] panowanie twoje się nie ostoi. Jahwe wyszukał sobie człowieka według swego serca: ustanowił go Jahwe wodzem swego ludu, nie zachowałeś bowiem tego, co ci Jahwe polecił”.",
      "Samuel wstał i udał się z Gilgal do Gibea Beniaminowego. Natomiast Saul dokonał przeglądu ludu znajdującego się przy nim w liczbie około sześciuset ludzi.",
      "Saul, syn jego Jonatan i lud, który się przy nim znajdował, zostali w Gibea Beniaminowym, Filistyni zaś obozowali w Mikmas.",
      "Z obozu filistyńskiego wyruszył oddział niszczycielski w [liczbie] trzech hufców. Jeden hufiec udał się w drogę do Ofry, do ziemi Szual.",
      "Inny zaś hufiec skierował się w drogę do Bet Choron, jeszcze inny hufiec poszedł drogą ku granicy biegnącej nad doliną Seboim w kierunku pustyni.",
      "W całej ziemi izraelskiej nie było [wtedy] żadnego kowala, ponieważ Filistyni postanowili: „Niech Hebrajczycy nie sporządzają sobie mieczów i włóczni”.",
      "Wszyscy Izraelici chodzili do Filistynów ostrzyć swój lemiesz, topór, siekierę lub motykę.",
      "Potem płacili za ostrzenie lemiesza i topora dwie trzecie sykla, a jedną trzecią sykla za siekierę lub motykę.",
      "Tak się więc stało, że w czasie wojny żaden z tych, którzy byli z Saulem i Jonatanem, nie miał ani miecza, ani włóczni; mieli je tylko Saul i Jonatan, jego syn.",
      "Straże filistyńskie wyruszyły ku wąwozowi koło Mikmas."
    ],
    [
      "Pewnego dnia odezwał się syn Saula, Jonatan, do swego giermka, który mu nosił broń: „Chodź, podejdziemy do straży filistyńskiej, znajdującej się po stronie przeciwległej”. Ojcu swemu nic o tym nie wspomniał.",
      "Saul tymczasem siedział w pobliżu granicy Gibea pod drzewem granatu, rosnącym obok Migron. Około sześciuset mężów znajdowało się przy nim.",
      "Achiasz, syn Achituba, brata Ikaboda, syna Pinchasa, syna Helego, kapłana Jahwe w Szilo, nosił wtedy efod. Lud nie wiedział, kiedy odszedł Jonatan.",
      "Między wąwozami, które chciał przejść Jonatan, aby dostać się do straży filistyńskiej, po jednej i drugiej stronie były urwiska: jedno nazywało się Boses, a drugie Senne.",
      "Pierwsze urwisko wznosi się stromo, naprzeciw Mikmas, drugie zaś po stronie południowej, naprzeciw Geby.",
      "Jonatan powiedział do swego giermka, noszącego broń: „Chodź, podejdziemy do straży tych nieobrzezańców. Może Jahwe uczyni coś dla nas, gdyż dla Jahwe nie ma żadnej przeszkody, aby dać ocalenie tak przez wielu, jak i przez niewielu”.",
      "Rzekł na to giermek: „Rób wszystko, co ci się podoba, udaj się gdziekolwiek. Oto jestem na twoje rozkazy”.",
      "Jonatan rzekł: „Teraz obydwaj podejdziemy ku tym mężom; pokażemy się im.",
      "Gdy się odezwą do nas w ten sposób: „Zatrzymajcie się, aż my do was przejdziemy”, zatrzymamy się na swoim miejscu; do nich nie pójdziemy.",
      "Jeżeli zawołają: „Podejdźcie do nas”, pójdziemy wtedy, gdyż oddał ich Jahwe w nasze ręce. To dla nas znak”.",
      "Ukazali się więc obaj filistyńskiej straży. Filistyni powiedzieli: „Oto Hebrajczycy wychodzą z kryjówek, w których się pochowali”.",
      "Ludzie ze straży odezwali się do Jonatana i do jego giermka: „Podejdźcie, coś wam powiemy”. I rzekł Jonatan do swego giermka: „Pójdź za mną, gdyż Jahwe oddał ich w ręce Izraela”.",
      "Jonatan wspinał się na rękach i nogach, a giermek szedł za nim. I padali [wrogowie] przed Jonatanem, a giermek idący za nim dobijał ich.",
      "Była to pierwsza klęska, jaką zadali Jonatan i jego giermek: Około dwudziestu żołnierzy poległych na długości około połowy bruzdy morgi pola.",
      "Padł wtedy strach na obóz w polu i na wszystkich ludzi: załoga i oddziały niszczycielskie były również przerażone. Zadrżała ziemia, wywołując strach bardzo wielki.",
      "Wywiadowcy Saula w Gebie Beniaminowym spostrzegli, że tłum się rozpierzchnął, uciekając na wszystkie strony.",
      "Wtedy Saul odezwał się do ludu, który był przy nim: „Przyjrzyjcie się uważnie, kto od nas odszedł”. Dokonali przeglądu i brakowało Jonatana i jego giermka.",
      "Saul powiedział Achiaszowi: „Przynieś efod”. Efod był bowiem w tym czasie u synów Izraela.",
      "Kiedy Saul mówił jeszcze do kapłana, wrzawa wzmogła się w obozie filistyńskim. Saul odezwał się wtedy do kapłana: „Cofnij rękę”.",
      "Saul wydał bojowy okrzyk, i wszyscy ludzie, którzy byli przy nim, zebrali się i udali na pole bitwy, a oto [tam] jeden skierował miecz przeciw drugiemu. Popłoch był bardzo wielki.",
      "Także Hebrajczycy, którzy przebywali już dawno wśród Filistynów i znajdowali się w ich obozie, przeszli również do Izraelitów, którzy byli z Saulem i Jonatanem.",
      "Wszyscy też mężowie Izraela, którzy skryli się w górach efraimskich, słysząc że Filistyni uciekają, również przyłączyli się do swoich w walce.",
      "Tak to Jahwe oswobodził w tym dniu Izraelitów. Bitwa przeniosła się do Bet-Awen.",
      "Mężowie Izraela utrudzeni byli w tym dniu, tymczasem Saul zaprzysiągł lud, mówiąc: „Przeklęty ten człowiek, który by jadł chleb przed wieczorem, zanim dokonam pomsty nad mymi wrogami”. I żaden z ludzi nie skosztował pożywienia.",
      "Tymczasem wszyscy udali się do lasu. Był miód w tej okolicy.",
      "Ludzie weszli do lasu. Miód spływał, nikt jednak nie podniósł ręki do ust, gdyż bali się złożonej przysięgi.",
      "Jonatan jednak nie słyszał, jak jego ojciec zobowiązywał lud przyrzeczeniem. Sięgnął końcem laski, którą miał w ręce, zanurzył ją w miodowym plastrze i podniósł swą rękę do ust, a oczy jego nabrały blasku.",
      "Odezwał się wtedy pewien człowiek z ludu: „Ojciec twój związał lud przysięgą w słowach: „Kto by spożył dziś pokarm, niech będzie przeklęty”. A lud był wyczerpany.",
      "Jonatan odrzekł: „Ojciec mój wtrąca kraj w nieszczęście. Patrzcie, jak rozjaśniły się oczy moje, gdy skosztowałem trochę tego miodu.",
      "Och! Gdyby się dzisiaj lud dobrze pożywił łupem, który zdobył na swoich wrogach, z pewnością większa byłaby wtedy klęska Filistynów”.",
      "Mimo to w dniu tym pobili Filistynów od Mikmas do Ajjalonu, chociaż lud był bardzo wyczerpany.",
      "Potem lud rzucił się na zdobycz, nabrał owiec, wołów i cieląt, zarzynał je na ziemi i zjadał razem z krwią.",
      "I rzekł Saul: „Wszyscy wodzowie ludu, podejdźcie bliżej, zbadajcie i zobaczcie, na czym polega ten dzisiejszy grzech.",
      "Saul powiedział jeszcze: „Idźcie między ludzi; powiedzcie im, niech każdy przyprowadzi do mnie swojego wołu i każdy swego barana: będziecie je zabijać tutaj i będziecie jeść, abyście nie grzeszyli przeciw Jahwe jedząc razem z krwią”. Z całego ludu każdy własnoręcznie przyprowadził swego wołu tej nocy i tam go zabijał.",
      "Saul zbudował ołtarz dla Jahwe. Był to pierwszy ołtarz, który zbudował dla Jahwe.",
      "I rzekł Saul: „Puśćmy się w pogoń za Filistynami nocną porą i nękajmy ich aż do białego rana, nie oszczędzając z nich nikogo”. Odpowiedzieli [na to]: „Uczyń wszystko, co według twego przekonania jest dobre”. Kapłan zaś zachęcał: „Przystąpmy tu do Boga”.",
      "Saul pytał się Boga: „Czy mam uderzyć na Filistynów? Czy oddasz ich w ręce Izraela?” Ale On nie dał mu w tym dniu odpowiedzi.",
      "I rzekł Saul: „Wszyscy wodzowie ludu, podejdźcie bliżej, zbadajcie i zobaczcie, na czym polega ten dzisiejszy grzech”.",
      "Gdyż na żyjącego Jahwe, który wyzwala naród izraelski, [nawet] gdyby się to stało przez Jonatana, mojego syna, to i on musiałby umrzeć”. Nikt z ludu na to nie odpowiedział.",
      "Odezwał się jeszcze Saul do wszystkich Izraelitów: „Wy ustawicie się po jednej, a ja i syn mój staniemy po drugiej stronie”. Odrzekł na to lud Saulowi: „Uczyń, co ci się wydaje słuszne”.",
      "Następnie Saul mówił do Jahwe: „Boże Izraela, okaż prawdę!” Wylosowani zostali Jonatan i Saul, naród zaś był wolny.",
      "I rzekł Saul: „Rzucajcie losy między mną i synem moim, Jonatanem”. I wylosowany został Jonatan.",
      "Wtedy odezwał się Saul do Jonatana: „Powiedz mi, co uczyniłeś?” Odparł Jonatan: „To prawda, że skosztowałem trochę miodu końcem laski, którą miałem w ręce. Oto jestem gotów umrzeć”.",
      "Odpowiedział Saul: „Niech Bóg obchodzi się ze mną z całą surowością, jeżeli nie umrzesz, Jonatanie”.",
      "Jednak lud odezwał się do Saula: „Czy ma umrzeć Jonatan, który był sprawcą tego wielkiego izraelskiego zwycięstwa? Nigdy! Na żyjącego Jahwe! Ani włos z głowy jego na ziemię nie spadnie. Z Bożą pomocą uczynił to dzisiaj”. W ten sposób wyzwolił lud Jonatana, że nie umarł.",
      "Saul wstrzymał się od pościgu za Filistynami. Filistyni zaś usunęli się do swych siedzib.",
      "Skoro Saul objął panowanie nad Izraelem, walczył wokół z wszystkimi swymi wrogami: z Moabitami, Ammonitami, Edomitami, z królem Soby i z Filistynami. W którąkolwiek stronę się zwrócił, zwyciężał,",
      "dając dowody męstwa. Zwalczył Amalekitów, wyzwalając Izraelitów z mocy tych, którzy ich nękali.",
      "Synami Saula byli: Jonatan, Jiszwi i Malkiszua. Miał też dwie córki, starsza nazywała się Merab, a młodsza Mikal.",
      "Żona Saula miała na imię Achinoam, a była córką Achimaasa. Wódz jego wojska nosił imię Abner; był synem Nera, stryja Saula.",
      "Kisz zaś, ojciec Saula, i Ner, ojciec Abnera, byli synami Abiela.",
      "Przez całe życie Saul prowadził zaciętą wojnę z Filistynami. Gdy tylko Saul zobaczył jakiegoś dzielnego i walecznego mężczyznę, zabierał go do siebie."
    ],
    [
      "Pewnego razu rzekł Samuel do Saula: „Zostałem [kiedyś] wysłany przez Jahwe, aby cię namaścić na króla nad Jego narodem. Posłuchaj więc teraz słów Jahwe.",
      "Tak mówi Jahwe Zastępów: „Pamiętam dokładnie, co uczynił Amalek Izraelitom, jak stanął przeciw nim na drodze, gdy szli z Egiptu.",
      "Dlatego teraz idź, pobijesz Amaleka i obłożysz klątwą wszystko, co jest jego własnością; nie lituj się nad nim, lecz zabijaj tak mężczyzn, jak i kobiety, młodzież i dzieci, woły i owce, wielbłądy i osły”.",
      "Saul zwołał wtedy lud i dokonał jego przeglądu w Telam: dwustu tysięcy piechoty oraz dziesięciu tysięcy spośród pokolenia Judy.",
      "Saul dotarł do stolicy Amalekitów i uderzył na nich w dolinie.",
      "Zawiadomił tymczasem Kenitów: „Wyjdźcie spośród Amalekitów, abym was nie wytracił razem z nimi. Świadczyliście bowiem miłosierdzie wszystkim synom Izraela, gdy wychodzili z Egiptu”. W ten sposób Kenici opuścili Amalekitów.",
      "Saul pobił Amelekitów od Chawila aż do Szur, które leży naprzeciw Egiptu.",
      "Pochwycił też żywcem Agaga, króla Amalekitów, obłożył klątwą cały lud [wytępiwszy] ostrzem miecza.",
      "Saul i lud ulitowali się jednak nad Agagiem i nad dobytkiem trzody i bydła, nad zwierzętami dwurocznymi, nad odchowanymi baranami i nad wszystkim, co było lepszego; nie chciano tego wytępić przez klątwę. Pozabijano jednak wszelkie zwierzęta nędzne i chore.",
      "Jahwe tymczasem skierował do Samuela takie słowa:",
      "„Żałuję tego, że Saula ustanowiłem królem, gdyż ode mnie odstąpił i nie wypełniał moich nakazów”. Smuciło to Samuela, dlatego całą noc modlił się do Jahwe.",
      "I wstał Samuel, aby o zaraniu spotkać się z Saulem, zawiadomiono jednak Samuela tymi słowami: „Saul przybył do Karmelu i tam właśnie postawił sobie pomnik [zwycięstwa], a udając się z powrotem, wstąpił do Gilgal”.",
      "Samuel udał się do Saula. I rzekł do niego Saul: „Niech cię Jahwe błogosławi! Rozkaz Jahwe wykonałem”.",
      "Samuel zaś powiedział: „Co to za beczenie owiec w mych uszach i ryk bydła, który słyszę?”",
      "Odpowiedział Saul: „Przygnano je od Amalekitów. Lud bowiem zlitował się nad najlepszymi owcami i bydłem w celu złożenia z nich ofiary dla Jahwe, twego Boga, a to, co pozostało, wytępiliśmy”.",
      "Samuel odpowiedział Saulowi: „Dosyć! Powiem ci, co rzekł do mnie Jahwe tej nocy”. Odrzekł: „Mów”.",
      "I mówił Samuel: „Czy to nieprawda, że choć byłeś małym we własnych oczach, to jednak ty właśnie stałeś się głową pokoleń izraelskich? Jahwe bowiem namaścił cię na króla izraelskiego.",
      "Jahwe wysłał cię w drogę i nakazał: „Obłożysz klątwą tych grzesznych Amalekitów, będziesz z nimi walczył, aż ich zniszczysz”.",
      "Czemu więc nie posłuchałeś rozkazu Jahwe? Z chciwością zabrałeś łup, popełniłeś więc zło przed Jahwe”.",
      "Saul odpowiedział Samuelowi: „Posłuchałem rozkazu Jahwe: szedłem drogą, jaką mię posłał Jahwe. Przyprowadziłem Agaga, króla Amalekitów, Amalekitów zaś obłożyłem klątwą.",
      "Lud zabrał najlepsze owce i bydło z obłożonej klątwą zdobyczy, aby je ofiarować Jahwe, Bogu twemu, w Gilgal”.",
      "Samuel odrzekł: „Czy milsze są dla Jahwe całopalne ofiary niż posłuszeństwo rozkazom Jahwe? Otóż lepsze jest posłuszeństwo niż ofiary, uległość niż tłuszcz baranów.",
      "Opór bowiem jest jak grzech wróżbiarstwa, a krnąbrność jak złość bałwochwalstwa. Ponieważ wzgardziłeś nakazem Jahwe, dlatego odrzucił cię On jako króla”.",
      "Saul odrzekł na to Samuelowi: „Zgrzeszyłem: Przekroczyłem nakaz Jahwe i twoje słowo, bałem się bowiem narodu i usłuchałem jego głosu.",
      "Ty jednak znieś [cierpliwie] moją winę i chodź ze mną, abym oddał pokłon Jahwe”.",
      "Na to Samuel odrzekł Saulowi: „Nie pójdę z tobą, gdyż wzgardziłeś przykazaniem Jahwe, i dlatego odrzucił cię Jahwe: Nie będziesz już królem nad Izraelem”.",
      "Kiedy Samuel odwrócił się, by odejść, [Saul] chwycił kraj jego płaszcza, tak ze go rozdarł.",
      "Wtedy rzekł do niego Samuel: „Jahwe odebrał ci dziś królestwo izraelskie, a powierzył je komu innemu, lepszemu od ciebie.",
      "Chwała Izraela nie kłamie i nie żałuje, gdyż nie jest człowiekiem, aby żałował”.",
      "Odpowiedział: „Zgrzeszyłem. Bądź jednak teraz łaskaw uszanować mię wobec starszych ludu i wobec Izraela, wróć ze mną, abym upokorzył się przed Jahwe, Bogiem twoim”.",
      "Wrócił Samuel i szedł za Saulem. Saul oddał pokłon Jahwe.",
      "Samuel dał potem rozkaz: „Przyprowadźcie do mnie króla Amalekitów — Agaga”. Agag zbliżył się do niego chwiejnym krokiem i rzekł: „Naprawdę znikła u mnie gorycz śmierci”.",
      "Samuel jednak powiedział: „Jak mieczem swym osierociłeś niewiasty, tak też niech będzie osierocona wśród niewiast matka twoja”. I zabił Samuel Agaga przed Jahwe w Gilgal.",
      "Następnie udał się Samuel do Ramy, a Saul wrócił do swej posiadłości w Gibea Saulowym.",
      "Odtąd już Samuel nie zobaczył Saula aż do chwili swej śmierci. Smucił się jednak, iż Jahwe żałował tego, że Saula uczynił królem nad Izraelem."
    ],
    [
      "Rzekł Jahwe do Samuela: „Dokąd będziesz się smucił z powodu Saula? Uznałem go przecież za niegodnego, by panował nad Izraelem. Napełnij oliwą róg twój i idź: posyłam cię do Jessego Betlejemity, gdyż między jego synami upatrzysz sobie króla”.",
      "Samuel odrzekł: „Jakże pójdę? Usłyszy o tym Saul i zabije mnie”. Jahwe odpowiedział: „Weźmiesz z sobą jałowicę i będziesz mówił: „Przybywam złożyć ofiarę Jahwe”.",
      "Zaprosisz Jessego na ucztę ofiarną, a ja wtedy powiem ci, co masz czynić: wówczas namaścisz tego, którego ci wskażę”.",
      "Samuel uczynił tak, jak polecił mu Jahwe, i udał się do Betlejem. Naprzeciw niego wyszli przelęknieni starsi miasta. [Jeden z nich] zapytał: „Czy twe przybycie oznacza pokój?”",
      "Odpowiedział: „Pokój. Przybyłem złożyć ofiarę dla Jahwe. Oczyśćcie się i chodźcie złożyć ze mną ofiarę”. Oczyścił też Jessego i jego synów i zaprosił ich na ucztę ofiarną.",
      "Kiedy przybyli, spostrzegł Eliaba i powiedział: „Z pewnością Jahwe ma przed sobą swego pomazańca”.",
      "Jednak Jahwe rzekł do Samuela: „Nie zważaj ani na jego wygląd, ani na wysoki wzrost, gdyż nie wybrałem go, nie tak bowiem widzi człowiek [jak widzi Bóg]: człowiek patrzy na to, co widoczne dla oczu, Jahwe natomiast patrzy w serce”.",
      "Następnie Jesse przywołał Abinadaba i przedstawił go Samuelowi, ale ten rzekł: „Ten też nie został wybrany przez Jahwe”.",
      "Potem Jesse przedstawił Szammę. [Samuel] jednak oświadczył: „Ten też nie został wybrany przez Jahwe”.",
      "I kazał Jesse przejść przed Samuelem siedmiu swoim synom, lecz Samuel powiedział Jessemu: „Jahwe ich nie wybrał”.",
      "Samuel spytał więc Jessego: „Czy to już wszyscy młodzieńcy?” Odrzekł: „Pozostał jeszcze najmniejszy, lecz on pasie owce”. Samuel powiedział do Jessego: „Poślij po niego i sprowadź tutaj, gdyż nie rozpoczniemy uczty, dopóki on nie przyjdzie”.",
      "Powstał więc i przyprowadzono go: był rudy, miał piękne oczy i pociągający wygląd. Jahwe rzekł: „Wstań i namaść go, to ten”.",
      "Wziął więc Samuel róg z oliwą i namaścił go pośrodku jego braci. Od tego dnia opanował Dawida duch Jahwe. Samuel zaś udał się z powrotem do Ramy.",
      "Saula natomiast opuścił duch Jahwe, a opętał go duch zły, zesłany przez Jahwe.",
      "Odezwali się do Saula jego słudzy: „Oto z dopustu Boga dręczy cię duch zły.",
      "Daj więc polecenie, panie nasz. Słudzy twoi są przy tobie. Poszukają człowieka grającego dobrze na lirze, a gdy będzie cię męczył zły duch zesłany przez Boga, zagra ci, i będzie ci lepiej”.",
      "Saul odrzekł sługom swoim: „Dobrze, wyszukajcie mi człowieka, który by pięknie grał, i przyprowadźcie go do mnie”.",
      "Na to odezwał się jeden z dworzan: „Właśnie widziałem syna Jessego Betlejemity, który pięknie gra. Jest to dzielny wojownik, wyćwiczony w walce, wyrażający się mądrze, dorodny mężczyzna, a Jahwe jest z nim”.",
      "Saul wyprawił posłańców do Jessego, by mu powiedzieli: „Przyślij mi twego syna, Dawida, który jest przy owcach”.",
      "Wziął Jesse pięć chlebów, bukłak wina oraz jednego kozła i przez swego syna Dawida posłał je Saulowi.",
      "Dawid przybył do Saula i przebywał z nim. [Saul] pokochał go bardzo. [Dawid] stał się jego giermkiem.",
      "Kazał więc Saul powiedzieć przez posłańców Jessemu: „Chciałbym zatrzymać u siebie Dawida, gdyż mi się spodobał”.",
      "A kiedy zły duch zesłany przez Boga napadał na Saula, brał Dawid lirę i grał. Wtedy Saul stawał się spokojniejszy, czuł się lepiej, a zły duch odstępował od niego."
    ],
    [
      "Filistyni zgromadzili swe wojska na wojnę: zebrali się w Soko, leżącym na terenie Judy, a obóz rozbili między Soko i Azeka, niedaleko od Efes-Dammim.",
      "Natomiast Saul z Izraelitami zgromadzili się i rozłożyli obóz w Dolinie Terebintu oraz przygotowali się do walki z Filistynami.",
      "Filistyni stali u zbocza góry po jednej, Izraelici zaś na zboczu [innej] góry po drugiej stronie, a oddzielała ich dolina.",
      "Wtedy wystąpił z obozu filistyńskiego pewien żołnierz imieniem Goliat, pochodzący z Gat. Był wysoki na sześć łokci i jedną piędź.",
      "Na głowie miał przyłbicę z brązu, ubrany zaś był w łuskowy pancerz z brązu wagi pięciu tysięcy syklów.",
      "Miał również nagolenice z brązu oraz w ręce nóż z brązu.",
      "Drzewce włóczni jego jak wał tkacki, a jej grot ważył sześćset syklów żelaza. Poprzedzał go też sługa niosący tarczę.",
      "Stanąwszy naprzeciw krzyknął w kierunku wojsk izraelskich te słowa: „Po co ustawiacie się w szyku bojowym? Czyż ja nie jestem Filistynem, a wy sługami Saula? Wybierzcie spośród siebie człowieka, który by przeciwko mnie wystąpił.",
      "Jeżeli będzie mógł ze mną walczyć i pokona mnie, staniemy się waszymi niewolnikami, jeżeli zaś ja zdołam go zwyciężyć, wy będziecie naszymi niewolnikami i służyć nam będziecie”.",
      "Potem dodał Filistyn: „Oto obelgami wezwałem dzisiaj [do walki] wojsko izraelskie. Dajcie mi człowieka, będziemy z sobą walczyć”.",
      "Gdy Saul i wszyscy Izraelici usłyszeli słowa Filistyna, przerazili się bardzo.",
      "Dawid był synem Efratejczyka, tego, który pochodził z Betlejem judzkiego. Nazywał się on Jesse i miał ośmiu synów. W czasach Saula uchodził za człowieka poważnego i znaczniejszego spośród mężów.",
      "Trzej starsi synowie Jessego wyruszyli, udając się za Saulem na wojnę. Ci trzej synowie, którzy wyruszyli na wojnę, nosili imiona: najstarszy Eliab, drugi Abinadab, a trzeci Szamma.",
      "Dawid był najmłodszy; trzej starsi wyruszyli za Saulem.",
      "[Dawid] często odchodził od Saula, aby pasać owce swojego ojca w Betlejem.",
      "Tymczasem Filistyn ciągle wychodził z rana i wieczorem i stawał tak przez czterdzieści dni.",
      "Raz rzekł Jesse do syna swego, Dawida: „Weź dla swych braci efę prażonego zboża, dziesięć chlebów i zanieś prędko braciom do obozu!",
      "Zaniesiesz też dziesięć krążków sera dowódcy oddziału, zapytasz się o powodzenie swych braci i odbierzesz żołd.",
      "Saul i wszyscy ludzie izraelscy znajdują się w Dolinie Terebintu i walczą z Filistynami”.",
      "Wstał więc Dawid wcześnie rano i powierzył owce stróżowi, zabrawszy [żywność], poszedł według polecenia Jessego. Kiedy zbliżył się do kordonu wozów, wyruszyło wojsko w szyku wojennym i wzniosło wojeny okrzyk.",
      "Izraelici ustawili swe szyki bojowe, tak samo i Filistyni: front naprzeciw frontu.",
      "Dawid zrzuciwszy z siebie niesiony ciężar i oddawszy go pod opiekę strażnika taboru, pobiegł do obozu. Gdy przybył, wypytał braci swoich o powodzenie.",
      "Podczas tej rozmowy z nimi wystąpił właśnie ów wojownik imieniem Goliat, Filistyn z Gat, i wygłaszał swe słowa. Usłyszał je Dawid.",
      "Wszyscy natomiast ludzie Izraela, zobaczywszy tego człowieka, uciekali przed nim, bali się go bardzo.",
      "Zawołał jeden z Izraelitów: „Czy widzieliście tego człowieka, który wzywa do walki? Występuje po to, by wyśmiać Izraela; kto go jednak pokona, tego król obsypie bogactwem, a córkę swą odda mu za żonę, rodzinę zaś jego uczyni wolną [od danin] w Izraelu”.",
      "Odezwał się Dawid do stojących obok niego ludzi: „Co uczynią takiemu, który pokona tego Filistyna i odejmie hańbę od Izraela? Kto to jest ten nieobrzezany Filistyn, który wyśmiewa wojsko Boga żywego?”",
      "Lud powtórzył mu te słowa, stwierdzając, że to uczynią człowiekowi, który go pokona.",
      "Gdy starszy jego brat, Eliab, usłyszał, że [Dawid] rozmawiał z ludźmi, uniósł się gniewem na Dawida i zawołał: „Po co tu przyszedłeś? Komu zostawiłeś swą małą trzodę na pustkowiu. Znam ja pychę i złość twojego serca. Przybyłeś tu, aby [tylko] przypatrywać się walce”.",
      "Dawid odrzekł: „Cóż teraz uczyniłem? Wszak to było tylko słowo”.",
      "Oddaliwszy się od niego, skierował się gdzie indziej i wypytywał podobnymi słowami. Odpowiedzieli mu ludzie jak poprzednio.",
      "Słyszano te słowa, które wypowiedział Dawid, doniesiono [o nich] Saulowi, kazał go więc przyprowadzić.",
      "Rzekł Dawid do Saula: „Niech się pan mój nie trapi! Sługa twój pójdzie stoczyć walkę z tym Filistynem”.",
      "Saul odpowiedział Dawidowi: „To niemożliwe, byś stawił czoło temu Filistynowi i walczył z nim; ty jesteś [jeszcze] chłopcem, a on żołnierzem od młodości”.",
      "Odrzekł Dawid Saulowi: „Kiedy sługa twój pasał owce u swojego ojca, a przyszedł lew lub niedźwiedź i porwał owcę ze stada,",
      "wtedy biegłem za nim, uderzałem nań i wyrywałem ją z paszczęki, a kiedy na mnie napadał, chwytałem go za szczękę i zabijałem.",
      "Sługa twój kładł trupem lwy i niedźwiedzie, nieobrzezany Filistyn będzie jak jeden z nich, gdyż szydził z wojsk Boga żywego”.",
      "Powiedział jeszcze Dawid: „Jahwe, który wyrwał mnie z mocy lwów i niedźwiedzi, ocali mnie również przed siłą tego Filistyna”. Rzekł więc Saul do Dawida: „Idź, Jahwe niech będzie z tobą”.",
      "Saul ubrał Dawida w swoją zbroję: włożył na jego głowę przyłbicę z brązu i ubrał go w pancerz.",
      "Przypiął też Dawid miecz na szatę swą i próbował chodzić, gdyż jeszcze nie nabrał wprawy. Po czym oświadczył Dawid Saulowi: „Nie potrafię się w tym poruszać, gdyż nie przyzwyczaiłem się do tego”. I zdjął to Dawid z siebie.",
      "Wziął w rękę swój kij, wybrał sobie pięć gładkich kamyków z potoku, włożył je do torby pasterskiej, którą miał zamiast kieszeni, i z procą w ręce skierował się ku Filistynowi.",
      "Filistyn też się przybliżał do Dawida, a giermek jego szedł przed nim.",
      "Gdy Filistyn spostrzegł Dawida i mu się przyjrzał, wzgardził nim dlatego, że był młodzieńcem, i to rudym, o pięknym wyglądzie.",
      "Filistyn rzekł do Dawida: „Czyż jestem psem, że przychodzisz na mnie z kijem?” Złorzeczył Filistyn Dawidowi przez swego boga.",
      "Filistyn zawołał do Dawida. „Zbliż się tylko do mnie, a ciało twoje oddam ptakom i dzikim zwierzętom”.",
      "Dawid odrzekł Filistynowi: „Ty przychodzisz z mieczem, dzidą i nożem, ja zaś przystępuję do ciebie w imię Jahwe Zastępów, Boga wojsk izraelskich, które zuchwale wyzwałeś.",
      "Dziś właśnie odda cię Jahwe w moc moją, pokonam cię i utnę ci głowę. Dziś oddam trupy wojsk filistyńskich na żer ptactwa i dzikich zwierząt: niech się przekona cały świat, że Bóg jest z Izraelitami.",
      "Niech wiedzą wszyscy zebrani, że Bóg wspomaga nie mieczem ani dzidą. Ponieważ jest to wojna Jahwe, zatem On odda was w ręce nasze”.",
      "I oto gdy wstał Filistyn i zbliżał się coraz bardziej ku Dawidowi, ten również pobiegł szybko na pole walki naprzeciw Filistyna.",
      "Sięgnął do torby pasterskiej i wyjąwszy z niej kamień, wypuścił go z procy, trafiając Filistyna w czoło, tak że kamień utkwił w czole. [Filistyn] upadł twarzą na ziemię.",
      "Tak to Dawid odniósł zwycięstwo nad Filistynem: kamieniem z procy trafił Filistyna i zabił go, chociaż nie użył miecza.",
      "Dawid podbiegł i stanąwszy nad Filistynem, chwycił jego miecz i dobywszy z pochwy, dobił go; odciął mu głowę. Gdy spostrzegli to Filistyni, że ich wojownik zginął, rzucili się do ucieczki.",
      "Powstali mężowie Izraela i Judy i z radosnym okrzykiem puścili się w pogoń za Filistynami aż do Gat i bram Ekronu; a trupy filistyńskie padały jeszcze na drodze z Szaarim aż do Gat i Ekronu.",
      "Wracając potem z pościgu za Filistynami synowie Izraela splądrowali ich obozowisko.",
      "Dawid zaś zabrał głowę Filistyna i zaniósł ją do Jerozolimy, a zbroję umieścił w przybytku.",
      "Gdy Saul zauważył Dawida, stającego do walki z Filistynem, zapytał Abnera, dowódcę wojska: „Czyim synem jest ten chłopiec, Abnerze?” Abner odrzekł: „Jak prawdą jest, że żyjesz, królu, nie wiem”.",
      "Król dał rozkaz: „Masz się dowiedzieć, czyim synem jest ten młodzieniec”.",
      "Kiedy Dawid wrócił po zabiciu Filistyna, wziął go Abner i przedstawił Saulowi. W ręce niósł on głowę Filistyna.",
      "I zapytał go Saul: „Czyim jesteś synem, młodzieńcze?” Dawid odrzekł: „Jestem synem sługi twego, Jessego z Betlejem”."
    ],
    [
      "Kiedy właśnie przestał przemawiać do Saula, dusza Jonatana przylgnęła całkowicie do duszy Dawida. Pokochał go Jonatan, jak samego siebie.",
      "Od tego również dnia Saul zabrał go do siebie i nie pozwolił mu już wrócić do domu ojcowskiego.",
      "Jonatan zaś zawarł z Dawidem związek przyjaźni, umiłował go bowiem jak siebie samego.",
      "Jonatan zdjął płaszcz, który miał na sobie, i oddał go Dawidowi, [jak i resztę] swojego stroju, nie wyłączając miecza, łuku i pasa.",
      "Ile razy udawał się gdzieś Dawid, dokądkolwiek go Saul posyłał, wiodło mu się dobrze. Saul więc ustanowił go przywódcą wojska. Był lubiany nie tylko przez cały naród, ale też przez dworzan Saulowych.",
      "Gdy wszyscy wracali wraz z Dawidem, który zabił Filistyna, niewiasty z wszystkich miast izraelskich wyszły ze śpiewem i tańcami przed króla Saula, przy wtórze bębnów, okrzyków i cymbałów.",
      "Śpiewały niewiasty wśród grania i tańców: Pobił Saul tysiące, a Dawid dziesiątki tysięcy”.",
      "Bardzo się rozgniewał Saul i nie podobały mu się te słowa. Mówił: „Dawidowi przypisały dziesiątki tysięcy, a mnie jedynie tysiące. Brak mu tylko tytułu króla”.",
      "I od tego dnia Saul zazdrosnym okiem patrzył na Dawida.",
      "A oto nazajutrz opanował Saula zły duch zesłany przez Boga i przeklinał wewnątrz swojego domu. Dawid tymczasem grał na lirze, jak każdego dnia. Saul dzierżył w ręku dzidę.",
      "I rzucił Saul dzidą. Sądził, że przybije Dawida do ściany. Lecz Dawid dwukrotnie tego uniknął.",
      "Saul bardzo się bał Dawida: Jahwe był z nim, podczas gdy Saula odstąpił,",
      "i dlatego odsunął go od siebie, a ustanowił wodzem nad tysiącem [żołnierzy]. I tak wyprawiał się i powracał na czele ludu.",
      "We wszystkich przedsięwzięciach Dawid postępował roztropnie: Jahwe był z nim.",
      "Saul widząc, że mu się dobrze powodzi, drżał przed nim.",
      "Przeciwnie, cały Izrael i Juda miłowali Dawida, wychodził bowiem i wracał na jego czele.",
      "Rzekł Saul do Dawida: „Oto najstarsza moja córka, Merab. Oddam ci ją za żonę, ale bądź mi mężem dzielnym i prowadź wojny Jahwe”. Saul bowiem planował: „Jeżeli ja go nie dosięgnąłem, niech go dosięgnie moc Filistynów”.",
      "Dawid odpowiedział na to Saulowi: „Kimże ja jestem i czym jest ród mego ojca w Izraelu, abym mógł być zięciem królewskim?”",
      "Gdy się jednak zbliżał termin oddania Dawidowi córki Saula, Merab, stało się, że oddano ją za żonę Adrielowi z Mecholi.",
      "Ale Mikal, córka Saula, pokochała Dawida. Doniesiono o tym Saulowi. Ucieszył się tą wiadomością.",
      "Saul bowiem myślał: „Oddam mu ją, aby mu była na zgubę, niech zginie z rąk Filistynów”. Oświadczył więc Saul Dawidowi: „Przez drugą córkę możesz wejść ze mną w pokrewieństwo”.",
      "Sługom zaś Saul polecił: „Porozmawiajcie potajemnie z Dawidem i donieście mu: „Król jest dla ciebie życzliwy, słudzy jego cię kochają, a więc możesz być zięciem królewskim”.",
      "Słowa Saula powtórzyli słudzy Dawidowi, a on odrzekł: „Czy się wam wydaje rzeczą błahą być zięciem królewskim? A ja jestem człowiekiem biednym i mało znanym”.",
      "I zawiadomili słudzy Saula, mówiąc: „Tak się wyraził Dawid”.",
      "Saul odrzekł: „Powiedzcie Dawidowi, że król nie żąda innej zapłaty, jak tylko stu napletków filistyńskich, aby pomścić się na wrogach królewskich”. Saul pragnął, by Dawid dostał się w ręce Filistynów.",
      "Gdy słudzy zawiadomili o tym Dawida, spodobało mu się to, że może się stać zięciem króla. Zanim upłynęły [wyznaczone] dni,",
      "powstał Dawid i wyruszył ze swym wojskiem i zabił dwustu ludzi spośród Filistynów. Napletki z nich przyniósł potem Dawid królowi w dokładnej liczbie, aby stać się zięciem króla. Wtedy Saul oddał mu Mikal, córkę swą, za żonę.",
      "Przekonał się też Saul, że Jahwe sprzyja Dawidowi. Mikal, córka Saula, pokochała go.",
      "Coraz więcej obawiał się Saul Dawida i stał się jego wrogiem na zawsze.",
      "Wodzowie filistyńscy robili wypady. Za każdym ich wypadem Dawid odnosił większe sukcesy niż wszyscy słudzy Saula. Imię jego stawało się coraz bardziej sławne."
    ],
    [
      "Saul namawiał syna swego, Jonatana, i wszystkich sług swoich, by zabili Dawida. Jonatan jednak bardzo upodobał sobie Dawida,",
      "uprzedzał go więc o tym, mówiąc: „Saul, ojciec mój, pragnie cię zabić. Od rana miej się na baczności; udaj się do jakiejś kryjówki i pozostań w ukryciu.",
      "Tymczasem ja pójdę, by stanąć przy mym ojcu na polu, gdzie ty się będziesz znajdował. Ja też porozmawiam o tobie z ojcem. Zobaczę, co będzie, i o tym cię powiadomię”.",
      "Jonatan mówił dobrze o Dawidzie ze swym ojcem, Saulem. Powiedział mu: „Niech nie zgrzeszy król przeciw swojemu słudze Dawidowi. Nie zawinił on przecież, a czyny jego są dla ciebie bardzo pożyteczne.",
      "On przecież swoje życie narażał, on zabił Filistyna, dzięki niemu Jahwe dał wielkie zwycięstwo całemu Izraelowi. Patrzyłeś na to i cieszyłeś się. Dlaczego więc masz zamiar zgrzeszyć przeciw niewinnej krwi, bez przyczyny zabijając Dawida?”",
      "Posłuchał Saul Jonatana i złożył przysięgę: „Na żyjącego Jahwe, nie będzie zabity”.",
      "Zawołał Jonatan Dawida i powtórzył mu całą tę rozmowę. Potem zaprowadził Dawida do Saula i [Dawid] został u niego jak poprzednio.",
      "Znów wybuchła wojna. Wyruszył więc Dawid i walczył z Filistynami, i zadał im wielką klęskę, tak że musieli przed nim uciekać.",
      "Zły duch zaś zesłany przez Jahwe opanował Saula, kiedy przebywał w domu trzymając dzidę w ręku, a Dawid tymczasem grał na instrumencie.",
      "Saul usiłował dzidą przybić Dawida do ściany. Umknął jednak przed Saulem, a dzida utkwiła w ścianie. Tej też nocy Dawid zbiegł.",
      "Tymczasem Saul wysłał posłańców do domu Dawidowego, aby go pilnowali i zaraz z rana zabili. Mikal jednak przestrzegła Dawida mówiąc: „Jeżeli tej nocy nie ujdziesz z życiem, jutro będziesz zabity”.",
      "Mikal spuściła przeto Dawida przez okno; a on uszedł, zbiegł i ocalał.",
      "Wzięła potem terafim i ułożyła w łożu, umieściła poduszkę z koziej sierści u jego wezgłowia i przykryła płaszczem.",
      "Gdy więc Saul przysłał wysłańców, aby przyprowadzili Dawida, powiedziała, że jest chory.",
      "Wysłał więc Saul posłańców, aby go odwiedzili, z myślą że przyniosą go wraz z łożem, aby go mógł zabić.",
      "Kiedy jednak posłańcy przyszli, [zobaczyli] w łożu terafim, a u wezgłowia poduszkę z koziej sierści.",
      "Powiedział Saul do Mikal: „Czemu mnie oszukałaś pozwalając, by mój wróg uratował się ucieczką?” Mikal odpowiedziała Saulowi: „On mi powiedział: „Wypuść mnie, bo cię zabiję.”",
      "Gdy ratujący się ucieczką Dawid przybył do Samuela w Ramie, opowiedział wszystko, co mu uczynił Saul; następnie udał się z Samuelem do Najot, gdzie zamieszkali.",
      "Zawiadomiono o tym Saula: „Dawid przebywa w Najot, koło Ramy”.",
      "Saul wysłał więc posłańców, aby sprowadzili Dawida. Ci spostrzegli grupę proroków, którzy prorokowali, i Samuela, który był ich przywódcą. Także posłańców owładnął duch Boży i oni też prorokowali.",
      "Kiedy doniesiono o tym Saulowi, wysłał innych posłańców, ale i ci zaczęli prorokować.",
      "Saul bardzo zagniewany udał się osobiście do Ramy. Zbliżywszy się do wielkiej studni w Seku, wywiadywał się: „Gdzie znajdują się Samuel i Dawid?” Odpowiedziano mu: „Właśnie są w Najot koło Ramy”.",
      "Udał się więc do Najot koło Ramy, ale owładnął nim duch Boży, i idąc ciągle prorokował, aż dotarł do Najot koło Ramy.",
      "Wtedy zdjął swoje szaty i prorokował w obecności Samuela, i przeleżał tam nagi przez cały dzień i całą noc. Stąd powiedzenie: „Czyż i Saul między prorokami?”"
    ],
    [
      "Tymczasem Dawid uciekł z Najot koło Ramy i udał się do Jonatana mówiąc: „Cóż ja zrobiłem, czym zawiniłem, czym zgrzeszyłem wobec twojego ojca, że czyha na życie moje?”",
      "Odpowiedział: „Żadną miarą nie umrzesz. Mój ojciec nie podejmuje się niczego, ani wielkiego, ani małego, nie zawiadamiając mnie o tym. Dlaczego więc ukrywałby ojciec to przede mną. Tak nie jest”.",
      "Dodał jeszcze Dawid, mówiąc: „Na pewno wie twój ojciec, że jestem ci miły, i przyrzekł sobie: „Nie dowie się o tym Jonatan, aby się nie zasmucił”, ale jak żyje Jahwe i jak żyjesz ty, krok mię tylko dzieli od śmierci”.",
      "Jonatan odpowiedział Dawidowi: „Cokolwiek byś zechciał, zrobią to dla ciebie”.",
      "I odrzekł Dawid Jonatanowi: „Właśnie jutro jest nów księżyca, a ja miałem zwyczaj zasiadać wtedy obok króla na uczcie. Pozwól, że odejdę i skryję się w polu aż do trzeciego wieczora.",
      "Gdyby ojciec twój wspomniał coś o mnie, odpowiesz: „Bardzo mię prosił Dawid, aby mógł pójść do Betlejem, swojego miasta, gdyż cała rodzina w tych dniach składa ofiarę doroczną”.",
      "Jeżeli odpowie: „Dobrze”, spokojny wtedy sługa twój, jeżeli się rozgniewa, wiedz, że postanowił sobie coś złego.",
      "Ale ty bądź łaskaw dla sługi swojego. Wszak ty nakłoniłeś sługę swego do przymierza z sobą w imię Jahwe. Jeśli ja zawiniłem, to mnie zabij, a do ojca twego po cóż mię masz prowadzić?”",
      "I odrzekł Jonatan: „Żadną miarą! Gdybym się rzeczywiście dowiedział, że tak mój ojciec postanowił, aby ci krzywdę wyrządzić, czyżbym cię o tym nie powiadomił?”",
      "I rzekł Dawid do Jonatana: „Kto mi da znać o tym, że ojciec dał ci surową odpowiedź?”",
      "Odrzekł Jonatan Dawidowi: „Chodź, wyjdziemy na pole”. Kiedy obaj wyszli na pole,",
      "rzekł Jonatan do Dawida: „Jahwe Bóg Izraela, niech mi będzie świadkiem, że wybadam ojca mego o tym czasie jutro albo pojutrze. I jeśli dowiem się czegoś dobrego o Dawidzie i nie poślę do ciebie i nie zawiadomię cię,",
      "niechaj Jahwe zło mi wyświadczy. W wypadku gdyby ojcu spodobało się sprowadzić na ciebie nieszczęście, powiadomię cię i pozwolę odejść w pokoju. A Jahwe będzie z tobą, jak był z ojcem moim.",
      "A jeżeli jeszcze będę żył, chyba okażesz mi miłosierdzie Jahwe? A gdy umrę,",
      "niechaj nie ustanie miłosierdzie twoje nad moim domem na wieki. Nawet wtedy gdy Jahwe wytępi wszystkich wrogów Dawida na powierzchni ziemi,",
      "niech nie zginie imię Jonatana sprzymierzonego z Dawidem. [Gdyby było inaczej], niech Jahwe zażąda Dawida z ręki wrogów”.",
      "Jeszcze raz poprzysiągł Jonatan Dawidowi dla wielkiej ku niemu miłości, kochał go bowiem jak samego siebie.",
      "Jonatan rzekł do niego: „Jutro nów księżyca. Będę się pytał o ciebie, gdyż zwróci uwagę puste miejsce po tobie.",
      "Do trzeciego dnia odejdziesz daleko. Udasz się na miejsce, gdzie się ukrywałeś w dniu [podobnej] sprawy i zatrzymasz się koło kamienia wskazującego drogę.",
      "Ja wypuszczę w jego stronę trzy strzały, jakbym celował w tym kierunku.",
      "Potem poślę chłopca dając mu rozkaz: „Idź, znajdź strzały”. Gdy powiem chłopcu: „Oto strzały są bliżej, niż stoisz, zabierz je i wracaj” — wiedz, że możesz być spokojny, nic się nie dzieje złego, jak żyje Jahwe.",
      "Gdybym jednak powiedział do młodzieńca: „Oto strzały są trochę dalej, niż stoisz” — uchodź, gdyż sam Jahwe dalej cię posyła.",
      "Przyrzeczenie zaś, jakie złożyliśmy, ja i ty, jest takie: „Oto Jahwe między mną a tobą na wieki”.",
      "I ukrył się Dawid na polu. Kiedy nastał nów księżyca, zasiadł król do uczty, by się posilić.",
      "Król zasiadł na swym zwykłym miejscu na krześle pod ścianą. Jonatan zajął miejsce naprzeciwko, Abner usiadł z boku Saula, miejsce zaś Dawida było puste.",
      "Saul nic o nim nie wspominał w tym dniu. Myślał: „To przypadek. Pewnie jest nieczysty i nie poddał się jeszcze oczyszczeniu”.",
      "Lecz nazajutrz, w drugi dzień nowego księżyca, gdy miejsce Dawida znów było puste, odezwał się Saul do swego syna Jonatana: „Dlaczego syn Jessego nie przyszedł na ucztę ani wczoraj, ani dziś?”",
      "Jonatan odpowiedział Saulowi: „Bardzo mię Dawid prosił, by mógł iść do Betlejem.",
      "Mówił: „Pozwól mi iść, proszę cię, gdyż urządzamy ofiarę rodzinną w naszym mieście — zawiadomił mię o tym mój brat. Jeśli znalazłem łaskę w twych oczach, zwolnij mię, bym mógł odwiedzić swych braci”. Dlatego nie przyszedł do stołu królewskiego”.",
      "Saul rozgniewał się bardzo na Jonatana i rzekł mu: „O synu [niewiasty] przewrotnej! Alboż to ja nie wiem, że wybrałeś sobie syna Jessego na hańbę swoją i na nieszczęście zhańbionej swej matki?",
      "Jak długo bowiem żył będzie na ziemi syn Jessego, nie ostoisz się ani ty, ani królestwo twoje. Zaraz więc poślij i przyprowadź go do mnie, gdyż musi umrzeć”.",
      "Zwrócił się Jonatan do Saula, ojca swego, z zapytaniem: „Dlaczego ma umierać? Cóż uczynił?”",
      "Wtedy Saul rzucił za nim dzidą, aby go przebić. W ten sposób poznał Jonatan, że taki jest zamiar ojca, by Dawida uśmiercić.",
      "Jonatan podniósł się od stołu pełen gniewu. W drugim dniu nowego księżyca nie tknął chleba, gdyż bardzo się martwił o Dawida, którego ojciec jego tak znienawidził.",
      "Rankiem wyszedł Jonatan na pole do miejsca umówionego z Dawidem, a miał z sobą małego chłopca.",
      "I rzekł do niego: „Pobiegnij i poszukaj strzał, które ja wypuszczę”. Chłopiec pobiegł, on tymczasem wypuścił strzałą tak, aby go minęła.",
      "Chłopiec pobiegł do miejsca strzały, którą wypuścił Jonatan; wtedy Jonatan za nim krzyknął: „Strzała jest jeszcze dalej niż stoisz”.",
      "I jeszcze wołał za nim: „Pośpiesz się, nie zatrzymuj się”. Chłopiec pozbierał strzały i przybiegł do swego pana.",
      "Nie pojął on niczego, tylko Jonatan i Dawid wiedzieli, o co chodziło.",
      "Jonatan oddał swą broń chłopcu, dając mu rozkaz: „Idź, odnieś to do miasta”.",
      "Gdy odszedł chłopiec, podniósł się Dawid ze strony południowej pagórka, padł twarzą na ziemię, trzykrotnie głęboko się ukłonił. Nawzajem się całowali i płakali nad sobą, Dawid nawet głośno szlochał.",
      "Wreszcie Jonatan rzekł do Dawida: „Idź w pokoju. Niech się stanie to, co przysięgaliśmy w imię Jahwe, mówiąc: „Jahwe będzie między mną i tobą, między rodem moim i rodem twoim na wieki”. Podniósłszy się [Dawid] odszedł, a Jonatan powrócił do miasta."
    ],
    [
      "Dawid udał się do Nob, do kapłana Achimeleka. Achimelek przeraził się spotykając Dawida i zapytał: „Czemu przybywasz sam, bez żadnego towarzysza?”",
      "Dawid odrzekł Achimelekowi: „Król polecił mi pewną sprawę nakazując: „Niech nikt nie wie o tym, po co cię posyłam i co ci powierzam”. Dlatego umówiłem się z młodymi ludźmi na pewne miejsce.",
      "A teraz, jeśli masz pod ręką pięć chlebów, podaruj mi je, lub cokolwiek innego, co posiadasz”.",
      "Kapłan odrzekł Dawidowi: „Zwykłego chleba pod ręką nie mam: jest tylko chleb święty. Czy jednak młodzieńcy wstrzymali się przynajmniej od współżycia z kobietą?”",
      "Dawid odrzekł kapłanowi: „Tak, powstrzymaliśmy się od współżycia z kobietą, jak zawsze, gdy wyruszamy w drogą. Tak więc ciała tych młodzieńców są czyste, choć to wyprawa zwyczajna. Tym bardziej dzisiaj czyste są ich ciała”.",
      "Dał więc kapłan ów chleb święty, gdyż nie było innego chleba prócz pokładnego, usuwanego sprzed oblicza Jahwe w tym celu, by w dzień usunięcia położyć chleb świeży.",
      "Był tam także jeden sługa Saula, który w tym dniu zatrzymał się przed obliczem Jahwe, a nazywał się Doeg Edomita, przełożony pasterzy Saulowych.",
      "I odezwał się Dawid do Achimeleka: „A może masz pod ręką dzidę albo miecz? Nie wziąłem bowiem ani miecza, ani innego uzbrojenia, gdyż polecenie króla jest pilne”.",
      "Kapłan odpowiedział: „Jest miecz Goliata, Filistyna, którego zabiłeś w Dolinie Terebintu; zawinięty w płaszcz, [leży] za efodem. Jeśli masz zamiar go wziąć, bierz, gdyż nic poza tym nie ma z tych rzeczy”. Dawid odrzekł: „Nie ma lepszego od niego, podaj go”.",
      "Powstawszy więc, Dawid jeszcze tego dnia uciekł przed Saulem. Udał się do Akisza, króla Gat.",
      "Słudzy Akisza mówili: „Czy to nie Dawid, król ziemi? Czyż to nie ten, któremu śpiewano wśród pląsów: „Pobił Saul tysiące, a Dawid dziesiątki tysięcy?”",
      "Dawid przejął się tymi słowami, a że obawiał się bardzo Akisza, króla Gat,",
      "zaczął wobec nich udawać szalonego, dokonywać nierozumnych czynności: bił rękami w skrzydła bramy i pozwalał ślinie spływać na brodę.",
      "I rzekł Akisz do swych poddanych: „Widzicie człowieka szalonego. Po co sprowadziliście mi go tutaj?",
      "Czy to brakuje mi szaleńców, że przywiedliście jeszcze tego, by szalał przede mną? I ten ma wejść do mojego domu?”"
    ],
    [
      "Dawid uciekł stamtąd i schronił się w jaskini Adullam. Kiedy się dowiedzieli o tym bracia i cała rodzina jego ojca, udali się do niego.",
      "Zgromadzili się też wokół niego wszelkiego rodzaju uciśnieni i ci, którzy ścigani byli przez wierzycieli, i ci, którym ciężko było na duszy, a on stał się ich przywódcą. Tak przyłączyło się do niego około czterystu ludzi.",
      "Stąd uszedł Dawid do Mispy moabskiej i zapytał króla Moabu: „Czy ojciec i matka moja nie mogliby przebywać u was do czasu, aż się wyjaśni, co zechce Bóg ze mną uczynić?”",
      "Sprowadził ich przed króla moabskiego i zamieszkiwali przy nim przez cały czas pobytu w miejscu trudno dostępnym.",
      "Prorok Gad doradzał Dawidowi: „Nie pozostawaj w tym miejscu niedostępnym, lecz udaj się do ziemi judzkiej”. Dawid odszedł i przybył do Lasu Cheret.",
      "Tymczasem Saul posłyszał, że wykryto Dawida razem z towarzyszącymi mu ludźmi. Saul siedział wtedy w Gibea pod tamaryszkiem, na wzgórzu, z dzidą w ręku, a jego słudzy otaczali go.",
      "Rzekł Saul do sług swoich, którzy go otaczali: „Słuchajcie, Beniaminici. Czy syn Jessego da wam wszystkim pola i winnice, czy ustanowi was tysiącznikami i setnikami,",
      "dlatego że sprzysięgliście się przeciwko mnie? Nikt mnie nie ostrzegł, gdy syn mój zawierał przymierze z synem Jessego, nikt nie okazywał mi współczucia ani nie przestrzegł, gdy mój syn wystawił przeciw mnie mojego poddanego, aby na mnie zastawiał zasadzki, jak się to obecnie dzieje”.",
      "Na to odrzekł Doeg Edomita i przywódca sług Saulowych: „Widziałem syna Jessego, gdy przybył do Achimeleka, syna Achituba:",
      "ten zaś radził się u Jahwe w jego sprawie, obdarował go żywnością, dał mu też miecz Goliata, Filistyna”.",
      "Wtedy Saul kazał wezwać kapłana Achimeleka, syna Achituba, i całą rodzinę jego ojca, to jest kapłanów z Nob. Wszyscy oni udali się do króla.",
      "I rzekł Saul: „Bądź łaskaw posłuchać, synu Achituba...” Odpowiedział: „Jestem, panie mój”.",
      "Spytał się go Saul: „Czemu spiskujecie przeciwko mnie, ty i syn Jessego? Dałeś mu chleb i miecz, radziłeś się o niego u Boga po to, by mógł powstać przeciwko mnie i stawiać zasadzki, jak się to dzieje obecnie!”",
      "Achimelek dal królowi taką odpowiedź: „Któż spośród sług twoich jest tak wierny, jak Dawid, zięć królewski, zajmujący czołowe stanowisko w twej radzie i poważany w twym domu.",
      "Czy to teraz dopiero zacząłem się radzić Boga w jego sprawie? Nie mam z tym nic wspólnego! Niech król nie posądza o nic takiego swojego sługi ani całej jego rodziny, gdyż sługa twój nie miał o tym najmniejszego pojęcia”.",
      "Król jednak zawyrokował: „Musisz umrzeć, Achimeleku, wraz z całym domem ojca twego”.",
      "I dał król rozkaz siepaczom, którzy przy nim stali: „Przystąpcie i pozabijajcie kapłanów Jahwe: wspomagali bowiem Dawida, a choć wiedzieli, że uciekł, nie powiadomili mnie”. Jednakże słudzy królewscy nie chcieli podnieść ręki na kapłanów Jahwe.",
      "Król zwrócił się więc do Doega: „Podejdź ty, uderz na kapłanów!” Przystąpił Doeg Edomita i rzucił się na kapłanów, zadając śmierć w tym dniu osiemdziesięciu pięciu mężom noszącym lniany efod.",
      "[Saul] uderzył też ostrzem miecza na miasto kapłańskie Nob: pozabijał mieczem mężczyzn i kobiety, dzieci i niemowlęta, woły, osły i owce.",
      "Uszedł cało jeden tylko syn Achimeleka, syna Achituba, imieniem Abiatar, który schronił się u Dawida;",
      "on to zawiadomił Dawida, że Saul wymordował kapłanów Jahwe.",
      "Dawid powiedział wtedy do Abiatara: „Spodziewałem się tego już wtedy, gdy był tam Doeg Edomita, że z pewnością doniesie o tym Saulowi: To ja stałem się powodem nieszczęścia wszystkich osób z domu twojego ojca.",
      "Pozostań przy mnie bez obawy, ten kto czyha na moje życie, czyha też na twoje, u mnie bowiem jesteś strzeżony”."
    ],
    [
      "Tymczasem zawiadomiono Dawida: „Oto Filistyni oblegają Keilę i grabią zboże na klepiskach”.",
      "I radził się Dawid u Jahwe: „Czy mam wyruszyć i czy pokonam tych Filistynów?” Jahwe odrzekł Dawidowi: „Wyruszaj, a pokonasz Filistynów i oswobodzisz Keilę”.",
      "Jednakże ludzie Dawida mówili mu: „Toż my tutaj w Judei żyjemy w lęku, a pójdziemy do Keili na obóz filistyński?”",
      "I znów się radził Dawid u Jahwe. A Jahwe dał mu odpowiedź: „Wstań, idź do Keili, gdyż oddam Filistynów w twoje ręce”.",
      "Dawid wyruszył więc ze swymi ludźmi w kierunku Keili, uderzył na Filistynów, uprowadzając ich stada i zadając im wielką klęskę. Tak wyzwolił Dawid mieszkańców Keili.",
      "Kiedy Abiatar, syn Achimeleka, schronił się u Dawida i zstąpił [z nim] do Keili, nosił ze sobą efod.",
      "Tymczasem zawiadomiono Saula o tym, że Dawid przybył do Keili. I rzekł Saul: „Bóg oddaje go w moje ręce, gdyż wchodząc do miasta mającego bramy i zamki, sam się zamknął”.",
      "Zwołał więc wszystek lud na wojnę, by wyruszyć do Keili i oblegać Dawida i jego ludzi.",
      "Kiedy się Dawid o tym dowiedział, że Saul knuje przeciw niemu złe zamiary, rozkazał kapłanowi Abiatarowi: „Przynieś tu efod”.",
      "I rzekł Dawid: „Jahwe, Boże Izraela! Sługa twój usłyszał, że Saul ma zamiar wkroczyć do Keili, aby zburzyć miasto z mego powodu.",
      "Czy będę wydany przez starszych Keili w moc jego? Czy Saul wyruszy, jak o tyra słyszał sługa twój? Jahwe, Boże Izraela, daj znać o tym słudze twemu”. Jahwe odpowiedział „Wyruszy”.",
      "Dawid pytał jeszcze: „Czy mieszkańcy Keili wydadzą mnie i moich ludzi w ręce Saula?” Jahwe odrzekł: „Wydadzą”.",
      "Powstał więc Dawid wraz ze swoimi ludźmi, których było około sześciuset, uszedł z Keili, błądząc, gdzie się dało. Kiedy doniesiono Saulowi, że Dawid uciekł z Keili, zaniechał wyprawy.",
      "Tymczasem [Dawid] przebywał na pustyni, w miejscach niedostępnych, mieszkał też w górach i na pustyni Zif. Saul zaś szukał go przez cały ten czas, lecz Bóg nie oddał [Dawida] w jego ręce.",
      "Dawid przeląkł się, gdy Saul wyruszył, aby czyhać na jego życie. Dawid przebywał przeto na pustyni Zif w Chorszy.",
      "Powstał Jonatan, syn Saula, i udał się do Dawida w Chorszy, umacniając w nim nadzieję w Bogu:",
      "Mówił doń: „Nie obawiaj się, bo nie wytropi cię moc Saula, ojca mojego. Ty będziesz panował nad Izraelem, ja zaś będę drugim po tobie. Mój ojciec, Saul, wie, że tak będzie”.",
      "Obydwaj związali się przymierzem wobec Jahwe. Dawid pozostał potem w Chorszy, a Jonatan udał się do domu.",
      "Tymczasem mieszkańcy Zif udali się do Saula do Gibea z zawiadomieniem: „Dawid ukrywa się koło nas w niedostępnych miejscach w Chorszy, na wzgórzu Chakila, w południowej stronie pustyni.",
      "Ty zaś, o królu, jeżeli masz chęć tam się udać, idź, my natomiast wydamy go w moc królewską”.",
      "Saul odrzekł: „Niech was Jahwe błogosławi za to, że okazaliście mi współczucie.",
      "Idźcie więc i pilnujcie go w dalszym ciągu, wypatrując gdzie przebywa, kto go tam widział, mówiono mi bowiem, że postępuje bardzo przebiegle.",
      "Idźcie i wywiadujcie się o wszystkich jego kryjówkach, w których się tam chowa. Gdy wrócicie do mnie z pewnymi wiadomościami, wtedy ja pójdę z wami. Jeżeli jest w kraju, będę go szukał wśród wszystkich rodów judzkich”.",
      "Powstawszy, wyruszyli przed Saulem do Zif. Dawid znalazł się na pustyni Maon, terenie stepowym od strony południowej.",
      "Kiedy Saul wyruszył wraz ze swoimi ludźmi, aby go szukać, dano znać o tym Dawidowi. Udał się [więc] w kierunku skalnej grani, która jest na pustyni Maon. Usłyszał o tym Saul i ścigał Dawida po pustyni Maon.",
      "Saul wraz ze swymi ludźmi przechodził po jednej stronie góry, Dawid zaś ze swymi towarzyszami szedł po drugiej stronie. Dawid uciekał pośpiesznie przed Saulem, ten zaś wraz ze swymi ludźmi starał się otoczyć Dawida i jego towarzyszy, aby ich schwytać.",
      "Tymczasem przybiegł do Saula posłaniec z meldunkiem: „Śpiesz się bardzo i przybywaj. Filistyni wdarli się do kraju”.",
      "Saul zaprzestał pościgu za Dawidem i ruszył przeciw Filistynom. Dlatego to miejsce nazwano „Skałą Rozłączeń”.",
      "Dawid odszedł stamtąd i zamieszkał w miejscach niedostępnych Engaddi."
    ],
    [
      "Ale gdy Saul wrócił z wyprawy przeciw Filistynom, doniesiono, mu, że Dawid przebywa na pustyni Engaddi.",
      "Zabrał więc Saul trzy tysiące doborowych mężczyzn z całego Izraela i wyruszył na poszukiwanie Dawida z jego towarzyszami po wschodniej stronie Kozich Skał.",
      "I przybył Saul do pewnych zagród owczych przy drodze. Była tam grota, do której wszedł za potrzebą naturalną, Dawid zaś znajdował się razem ze swymi ludźmi w głębi groty.",
      "Ludzie Dawidowi rzekli do niego: „Właśnie to dzień, o którym powiedział ci Jahwe: „Oto jeszcze wydam w twe ręce twojego wroga, abyś z nim uczynił, co ci się podoba”. Powstał Dawid i odciął skrawek wierzchniej szaty Saula.",
      "Potem jednak zadrżało serce Dawida z powodu odcięcia kawałka [szaty] należącej do Saula.",
      "Odezwał się też do swych ludzi: „Niech mię broni Jahwe przed dokonaniem takiego czynu przeciw mojemu panu i pomazańcowi Jahwe, bym miał podnieść rękę na niego, gdyż jest pomazańcem Jahwe”.",
      "Tak Dawid skarcił swych ludzi i nie pozwolił rzucić się na Saula. Tymczasem Saul wstał, [wyszedł] z jaskini i udał się w drogę.",
      "Powstał też Dawid i wyszedłszy z groty, zawołał za Saulem: „Panie mój, królu!” Saul obejrzał się, a Dawid rzucił się twarzą ku ziemi oddając mu pokłon.",
      "Dawid odezwał się do Saula: „Dlaczego dajesz posłuch ludzkim plotkom, głoszącym, że Dawid szuka twej zguby?",
      "Dzisiaj na własne oczy mogłeś zobaczyć, że Jahwe wydał cię w grocie w moc moją. Namawiano mnie, abym cię zabił, jednakże oszczędziłem cię, mówiąc: Nie podniosę ręki na mego pana, gdyż jest pomazańcem Jahwe.",
      "Zresztą zobacz, mój ojcze, skrawek twej szaty, który mam w ręku. Dlatego, że uciąłem kawałek twej szaty, a ciebie nie zabiłem, wiedz i przekonaj się, że nie mam żadnej złości ani zdrady, ani też nie popełniłem przeciw tobie przestępstwa. A ty czyhasz na życie moje: chcesz mi je odebrać.",
      "Niechaj Jahwe rozsądzi między nami, niechaj Jahwe na tobie się pomści za mnie. Ręka moja bowiem nie zwróci się przeciw tobie.",
      "Według tego, jak głosi starożytne przysłowie: „Od złych zło pochodzi”, ręka moja nie zwróci się przeciwko tobie.",
      "Za kim to wyruszył król izraelski? Za kim ty gonisz? Za zdechłym psem, za jedną pchłą?",
      "Jahwe więc niech będzie rozjemcą, niech rozsądza między mną i tobą, niech wejrzy i poprowadzi moją sprawę, niech obroni mnie przed tobą”.",
      "Kiedy Dawid przestał mówić do Saula, Saul zawołał: „Czy to twój głos, synu mój, Dawidzie?” I Saul zaczął głośno płakać.",
      "Mówił do Dawida: „Tyś sprawiedliwszy ode mnie, gdyż świadczyłeś mi dobro, podczas gdy ja wyrządzałem ci krzywdą.",
      "Dziś dałeś mi dowód, że mi dobro świadczyłeś, kiedy bowiem Jahwe wydał mię w twe ręce, ty mnie nie zabiłeś.",
      "Przecież jeżeli kto spotka swego wroga, czy pozwoli na to, by spokojnie dalej szedł drogą? Niech cię Jahwe nagrodzi szczęściem za to, coś mi dziś uczynił.",
      "Teraz już wiem, że na pewno będziesz królem i że w twojej ręce utrwali się królowanie nad Izraelem.",
      "Przysięgnij mi więc wobec Jahwe, że nie wyniszczysz mojego rodu po mnie, że nie wytracisz też mego imienia z rodu ojca mojego”.",
      "Dawid złożył przysięgę Saulowi. Saul powrócił do swego domu, a Dawid razem ze swymi ludźmi weszli na górę na miejsca niedostępne."
    ],
    [
      "Tymczasem umarł Samuel. Wszyscy Izraelici zebrali się, by go opłakiwać, i pochowali go w jego posiadłości w Ramie. Dawid zaś udał się na pustynię Paran.",
      "Żył pewien człowiek w Maon, który miał posiadłość w Karmelu. Był mężem bardzo bogatym: posiadał trzy tysiące owiec i tysiąc kóz. Zajęty był właśnie strzyżeniem owiec w Karmelu.",
      "Człowiek ten nazywał się Nabal, a jego żona Abigail. Była to kobieta mądra i piękna, mąż natomiast okrutny i występny; był Kalebitą.",
      "Kiedy Dawid posłyszał na pustyni, że Nabal strzyże swe owce,",
      "wysłał do niego dziesięciu młodzieńców, mówiąc im: „Idźcie do Karmelu, a udając się do Nabala, pozdrówcie go ode mnie.",
      "Powiedzcie mu: „Żyj [wiecznie]! Pokój niech będzie z tobą, pokój w twym domu i we wszystkim, co do ciebie należy!",
      "Słyszałem właśnie, że u ciebie jest pora strzyżyn. Twoi pasterze przebywali wśród nas, my jednak nie sprawiliśmy im żadnej przykrości, nic im też nie zginęło, jak długo przebywali w Karmelu.",
      "Pytaj zresztą sług twoich, to ci powiedzą. Bądź więc łaskaw dla sług naszych; przybyliśmy tu bowiem w dzień uroczysty. Zechciej użyczyć cokolwiek sługom twoim i synowi twemu Dawidowi”.",
      "Słudzy Dawidowi poszli i w imieniu Dawida powtórzyli Nabalowi wszystkie te słowa. Oczekiwali [odpowiedzi].",
      "Nabal tymczasem dał sługom Dawida taką odpowiedź: „Któż to jest Dawid? Któż to jest syn Jessego? Teraz jest dużo sług takich, co porzucają swego pana.",
      "A więc mam wziąć mój chleb, wodę, nagotowane mięso dla strzyżących i dać je ludziom, o których nie wiem nawet, skąd są?”",
      "Młodzieńcy Dawida udali się w drogę powrotną. Przyszedłszy, powiadomili go o rozmowie.",
      "Dawid wtedy dał rozkaz swym ludziom: „Niech każdy przypasze miecz”. I wszyscy przypięli sobie miecze. Dawid również przypasał miecz swój. Potem na czele z Dawidem wyruszyło około czterystu ludzi, dwustu zaś pozostało przy taborze.",
      "Tymczasem jeden z młodzieńców zawiadomił Abigail, żonę Nabalową: „Dawid przysłał posłańców z pustyni, aby pozdrowili naszego pana, a on ich skrzyczał.",
      "A przecież ci ludzie byli dla nas bardzo dobrzy, a jak długo z nimi obcowaliśmy przebywając na polu, nie zostaliśmy skrzywdzeni, i nic nam nie zginęło.",
      "Byli nam murem ochronnym, tak w nocy, jak i w dzień przez cały czas wspólnego pobytu, gdyśmy paśli trzodę.",
      "Musisz więc rozważyć i rozejrzeć się, co począć, gdyż postanowiona została zagłada dla naszego pana i całego jego domu. Tymczasem on jest zbyt zły na to, by z nim pomówić”.",
      "Abigail wzięła więc szybko dwieście chlebów, dwa bukłaki wina, pięć dobrze przyrządzonych owiec, pięć seim prażonej pszenicy, sto kiści suszonych winogron, dwieście tabliczek suszonych fig. Objuczyła tym osły",
      "i powiedziała sługom: „Wy idźcie przede mną, a ja podążę za wami”. Przed swym mężem Nabalem nie przyznała się do tego.",
      "I zdarzyło się, gdy siedząc na osiołku zjeżdżała niewidoczną stroną góry, właśnie Dawid i  jego ludzie zstępowali ku niej. Spotkała ich.",
      "Tymczasem Dawid mówił: „Całkiem niepotrzebnie strzegłem na pustkowiu całego tego dobytku [Nabala], tak że nic nie zginęło, co posiadał, bo odpłacił mi złem za dobro.",
      "Niech to uczyni Bóg nieprzyjaciołom Dawida i tamto dorzuci, teraz i zawsze, jeśli do rana zostawię cokolwiek z jego własności, choćby jednego, który moczy ścianę”.",
      "Kiedy Abigail spostrzegła Dawida, szybko zsiadła z osła i upadłszy na twarz przed Dawidem, pokłoniła się mu aż do ziemi.",
      "Rzuciwszy się do jego stóp, rzekła: „Panie mój! Niech na mnie spadnie wina! Pozwól jednak służebnicy twej przemówić do ciebie, wysłuchaj słów twej służebnicy.",
      "Niech pan mój nie zwraca uwagi na Nabala, człowieka Beliala. Imię jego bowiem Nabal oznacza, że jest w nim wiele nieprawości, ja zaś, twoja służebnica, nie widziałam sług mojego pana, których przysłałeś.",
      "A teraz, panie mój, na życie Jahwe i twojej duszy, skoro powstrzymał cię Jahwe od rozlewu krwi i pomsty z ręki twojej, niech twoi wrogowie i wszyscy, którzy życzą mojemu panu nieszczęścia, podobni będą do Nabala.",
      "A oto upominek, który przyniosła twoja służebnica panu mojemu. Niech go podadzą sługom chodzącym za moim panem.",
      "Daruj łaskawie winę twej służebnicy; z pewnością Jahwe zbuduje panu mojemu dom, który będzie trwały, gdyż pan mój stacza wojny Jahwe. Dlatego nie spotka cię nieszczęście przez całe życie.",
      "Jeśli natomiast powstaną ludzie, aby cię prześladować i czyhać na twe życie, niech dusza pana mojego będzie dobrze zamknięta w woreczku życia Jahwe, Boga twojego, życie zaś wrogów niech rzuca w sam środek wydrążenia procy.",
      "A kiedy spełni Jahwe panu mojemu wszystko dobre, co przyobiecał, i ustanowi cię władcą Izraela,",
      "niech nie będzie wtedy wyrzutem sumienia u pana mego to, że rozlał krew niewinną, że sam dla siebie szukał sprawiedliwości. A kiedy Jahwe łaskawy będzie dla mego pana, przypomnisz sobie swoją służebnicę”.",
      "I rzekł Dawid do Abigail: „Błogosławiony niech będzie Jahwe, Bóg Izraela, za to, że cię wysłał dziś na spotkanie ze mną, niech będzie błogosławiony twój rozsądek,",
      "błogosławiona bądź i ty, że wstrzymałaś mnie dzisiaj od niepotrzebnego rozlewu krwi, i nie wymierzyłem sprawiedliwości moją ręką.",
      "Lecz świadkiem Jahwe, Bóg Izraela, który mię powstrzymał od wyrządzenia ci krzywdy. A gdybyś szybko nie przybyła na moje spotkanie, z pewnością Nabalowi nie pozostałby do rana nikt, nawet ten, kto ścianę moczy”.",
      "Dawid przyjął od niej to, co przyniosła, i rzekł jej: „Wracaj spokojnie do domu! Patrz, wysłuchałem twej prośby i uszanowałem cię”.",
      "Abigail wróciła do Nabala. Urządzał on właśnie ucztę w domu, na wzór uczty królewskiej. Serce Nabala pełne było radości, był jednak bardzo pijany, nie wspominała więc mu o niczym aż do rannego brzasku.",
      "Ale kiedy do rana Nabal wytrzeźwiał od wina, oznajmiła mu o tym jego żona; serce jego zamarło i stał się jak kamień.",
      "Po upływie około dni dziesięciu Jahwe poraził Nabala, tak że zmarł.",
      "Gdy się Dawid dowiedział, że Nabal umarł, rzekł: „Błogosławiony niech będzie Jahwe, który stał się moim obrońcą przeciw Nabalowi w związku z doznaną obelgą, a sługę swego powstrzymał od zła. Nieprawość Nabala skierował Jahwe na jego głowę”. Posłał też Dawid [pośredników] celem rozmówienia się z Abigail, chcąc wziąć ją sobie za żonę.",
      "Słudzy Dawida udali się więc do Abigail [mieszkającej] w Karmelu i odezwali się do niej w ten sposób: „Dawid wysłał nas do ciebie, abyśmy cię wzięli dla niego na żonę”.",
      "Padła twarzą na ziemię i rzekła: „Oto służebnica twoja jest niewolnicą, gotową umyć nogi sług mojego pana”.",
      "Podniósłszy się Abigail spiesznie wsiadła na osła i z pięcioma dziewczętami, które stanowiły jej orszak, udała się wraz z posłami do Dawida, i została jego żoną.",
      "Pojął też Dawid Achinoam z Jizreel, i tak obie zostały jego żonami.",
      "Tymczasem Saul córkę swoją, a żonę Dawida, Mikal, oddał pochodzącemu z Gallim Paltielowi, synowi Laisza."
    ],
    [
      "I znów przybyli Zifejczycy do Saula w Gibea z doniesieniem: „Dawid ukrywa się na wzgórzu Chakila, leżącym na pustyni”.",
      "Niezwłocznie wyruszył więc Saul ku pustyni Zif, a wraz z nim trzy tysiące doborowych Izraelitów, aby wpaść na trop Dawida na pustyni Zif.",
      "Saul rozbił obóz na wzgórzu Chakila na krańcu pustyni, obok drogi, Dawid zaś przebywał na pustkowiu. Kiedy zauważył, że Saul przybył za nim na pustynię,",
      "posłał szpiegów i przekonał się, że Saul na pewno przybył.",
      "Dawid więc powstawszy, udał się na miejsce, gdzie obozował Saul. Dawid spostrzegł miejsce, gdzie Saul spoczywał wraz z dowódcą wojsk, Abnerem, synem Nera: Saul leżał w środku taboru, a ludzie pokładli się wokół niego.",
      "Zwrócił się Dawid do Achimeleka Chetyty i do Abiszaja, syna Serui, a brata Joaba, z pytaniem: „Kto podejdzie ze mną do obozu Saulowego?” Abiszaj odparł: „Ja z tobą pójdę”.",
      "Dawid wraz z Abiszajem zakradli się w nocy do wojska. Saul właśnie spał wśród taboru, a dzida jego była wbita w ziemię obok głowy. Abner i ludzie leżeli dookoła niego uśpieni.",
      "Rzekł więc Abiszaj do Dawida: „Dziś Jahwe oddaje wroga twojego w moc twoją. Teraz pozwól, że przybiję go dzidą do ziemi, jednym pchnięciem, drugiego nie będzie trzeba”.",
      "Dawid odparł Abiszaj owi: „Nie zabijaj go! Któż bowiem podniósłby rękę na pomazańca Jahwe i nie doznał kary?”",
      "Dawid dodał: „Jak prawdą jest, że żyje Jahwe! On na pewno go ukarze; albo nadejdzie jego dzień, i umrze, albo zginie, wyruszywszy na wojnę. Niech mię Jahwe broni przed podniesieniem ręki na pomazańca Jahwe!",
      "Zabierz tylko dzidę, która jest przy jego wezgłowiu, dzbanek z wodą, i pójdziemy”.",
      "Zabrał więc Dawid dzidę i dzbanek z wodą od wezgłowia Saula, i poszli sobie. Nikt ich nie widział, nikt ich nie spostrzegł, nikt się nie obudził. Wszyscy spali, gdyż Jahwe zesłał na nich twardy sen.",
      "Dawid oddalił się na przeciwległe wzgórze, a stanąwszy na wierzchołku góry, z daleka — dzieliła go spora odległość —",
      "zawołał na ludzi i Abnera, syna Nera: „Abnerze! Czemu nie dajesz żadnej odpowiedzi?” Abner odrzekł: „Kim jesteś, że wołasz króla”.",
      "Dawid [znów] wołał [w stronę] Abnera: „Czyż nie jesteś mężem? Któż ci dorówna w Izraelu? A dlaczego nie czuwałeś przy panu i królu twoim? Zakradł się przecież ktoś z ludu, aby zamordować króla, twojego pana.",
      "Niedobrze postąpiłeś. Na żyjącego Jahwe! Zasługujecie na śmierć: nie strzegliście bowiem waszego pana, pomazańca Jahwe. A teraz patrzcie, gdzie jest dzida króla i dzbanek z wodą, które były u jego wezgłowia?”",
      "Saul rozpoznał głos Dawida. Rzekł: „To twój głos, synu mój, Dawidzie?” Dawid odrzekł: „Tak, panie mój i królu, mój głos”.",
      "I dodał: „Czemu pan mój ściga swego sługę? Cóż uczyniłem? Czy popełniłem coś złego?",
      "Niech teraz mój pan i król posłucha słów swego sługi. Jeśli Jahwe pobudził cię przeciwko mnie, niech się rozkoszuje wonią ofiarną, ale jeśli ludzie — niech będą przeklęci przed Jahwe, gdyż wypędzają mnie dziś, abym nie miał udziału w Jego dziedzictwie, mówiąc [niejako]: „Idź służyć obcym bogom!”",
      "Niechże teraz krew moja nie będzie wylana na ziemię z dala od Jahwe. Król bowiem Izraela wyruszył, aby czyhać na moje życie, jak się poluje na kuropatwę po górach”.",
      "Odrzekł Saul: „Zgrzeszyłem. Wróć, synu mój, Dawidzie, już nigdy nie zrobię ci krzywdy, gdyż dzisiaj cenne było w twych oczach moje życie. Postępowałem nierozsądnie i bardzo błądziłem”.",
      "Dawid zaś odpowiedział: „Oto dzida królewska, niech przyjdzie który z pachołków i weźmie ją.",
      "Jahwe nagradza człowieka za sprawiedliwość i wierność: Jahwe dał mi ciebie w ręce, lecz ja nie podniosłem ich przeciw pomazańcowi Jahwe.",
      "Dlatego jak cenne mi było twoje życie, tak niech będzie cenne u Jahwe moje życie, niechaj mię uwalnia od wszelkiego nieszczęścia”.",
      "I mówił Saul do Dawida: „Bądź błogosławiony, synu mój, Dawidzie: na pewno to, co zamierzasz, z powodzeniem wykonasz”. I udał się Dawid w swoim kierunku, a Saul powrócił do swej siedziby."
    ],
    [
      "Dawid rozważał w swym sercu: „Mogę wpaść któregoś dnia w moc Saula. Lepiej będzie dla mnie, gdy się schronię zawczasu na ziemi Filistynów. Wtedy Saul zaprzestanie ścigania mnie po całym kraju izraelskim, i w ten sposób mu umknę”.",
      "Powstał więc Dawid i wraz z sześciuset ludźmi, którzy mu towarzyszyli, udał się do Akisza, syna Maokowego, króla Gat.",
      "Przy Akiszu przebywał Dawid razem ze swymi ludźmi oraz ich rodzinami: Dawid z dwoma żonami, Achinoam z Jizreel i Abigail, [byłą] żoną Nabala z Karmelu.",
      "Kiedy doniesiono Saulowi, że Dawid schronił się w Gat, zaprzestał go ścigać.",
      "Dawid prosił Akisza: „Jeżeli znalazłem łaskę u ciebie, wyznacz mi miejsce w jednym z miast kraju, abym się tam osiedlił. Na cóż bowiem sługa twój będzie pozostawał przy tobie w stolicy królestwa?”",
      "Akisz oddał mu w tym dniu Siklag. Dlatego właśnie Siklag należy do królów judzkich aż do dnia dzisiejszego.",
      "Okres czasu, który spędził Dawid w kraju filistyńskim, trwał rok i cztery miesiące.",
      "Dawid i jego ludzie urządzali wyprawy na Geszurytów, Girzytów i Amalekitów; zamieszkiwali oni ten kraj od Telam w stronę Szur aż do ziemi egipskiej.",
      "Dawid, uderzając na jakąś krainę, nie pozostawiał przy życiu ani mężczyzny, ani kobiety, zabierał trzodę, bydło, osły, wielbłądy, ubranie, a potem dopiero wracał do Akisza.",
      "Akisz mówił: „Gdzieście byli dzisiaj na wyprawie wojennej?” Dawid odpowiadał: „W Negebie judzkim, w Negebie jerachmeelidzkim, w Negebie kenickim”.",
      "Dawid nie zostawiał przy życiu ani mężczyzny, ani kobiety, aby ich przyprowadzić do Gat. Twierdził: „Aby [przypadkowo] nas nie wydali i nie mówili: „Dawid w ten sposób postępował, tak łupił nas przez cały czas pobytu w kraju [filistyńskim”.",
      "Akisz wierzył Dawidowi mówiąc: „Został znienawidzony przez swych izraelskich rodaków; sługą mym pozostanie na zawsze”."
    ],
    [
      "W tym czasie zgromadziło się wojsko filistyńskie do walki, chcąc uderzyć na Izraelitów. Rzekł więc Akisz do Dawida: „Wiesz dobrze, że razem ze mną udasz się do obozu wraz z twymi ludźmi”.",
      "Dawid odrzekł Akiszowi: „Naturalnie! Sam się przekonasz, co uczyni twój sługa”. Akisz odpowiedział Dawidowi: „Ustanawiam cię więc na stałe strażnikiem mojej osoby”.",
      "Samuel umarł. Wszyscy Izraelici obchodzili po nim żałobę. Pochowany został w swym mieście Ramie. Saul usunął wróżbitów i wieszczków z kraju.",
      "Tymczasem Filistyni, zgromadziwszy się, wkroczyli doń i rozbili obóz w Szunem. Saul też zebrał wszystkich Izraelitów i rozbił obóz w Gilboa.",
      "Saul jednak na widok obozu filistyńskiego przestraszył się: serce jego mocno zadrżało.",
      "Radził się Saul u Jahwe, lecz Jahwe mu nie odpowiadał ani przez sny, ani przez urim, ani przez proroków.",
      "Zwrócił się więc Saul do swych sług: „Poszukajcie mi kobiety mającej ducha, chciałbym się u niej poradzić”. Odpowiedzieli mu jego słudzy: „Jest jakaś kobieta, która ma ducha; mieszka w Endor”.",
      "Saul, chcąc być nie poznany, przebrał się w inne szaty i poszedł w towarzystwie dwóch ludzi. Przybywszy do tej kobiety w nocy, rzekł: „Daj mi poznać mój los, wywołując, przy pomocy ducha, tego kogo ci wymienię”.",
      "Odpowiedziała mu kobieta: „Wiesz chyba, co uczynił Saul: wyniszczył wróżbitów i wieszczków w kraju. Czemuż czyhasz na moje życie, chcąc mnie narazić na śmierć?”",
      "Saul przysiągł jej na Jahwe, mówiąc: „Na żyjącego Jahwe! Nie będziesz ukarana z tego powodu”.",
      "Spytała się więc kobieta: „Kogo mam wywołać?” Odrzekł: „Niech przyjdzie Samuel”.",
      "Gdy zobaczyła kobieta Samuela, podniosła wielki krzyk: Wołała do Saula: „Czemu mię oszukałeś? Tyś jest Saulem!”",
      "Odezwał się do niej król: „Nie obawiaj się! Co widzisz?” Kobieta odpowiedziała Saulowi: „Widzę istotę pozaziemską, wyłaniającą się z ziemi”.",
      "Zapytał się: „Jak wygląda?” Odpowiedziała: „Wychodzi starzec, okryty płaszczem”. Saul poznał, że to Samuel, upadł przed nim twarzą na ziemię i oddał mu pokłon.",
      "Samuel rzekł do Saula: „Dlaczego nie dajesz mi spokoju i wywołujesz mnie?” Saul odrzekł: „Znajduję się w ucisku, bo Filistyni walczą ze mną, a Bóg mię opuścił i nie daje mi odpowiedzi ani za pośrednictwem proroków, ani przez sen; dlatego ciebie wezwałem, abyś mi wskazał, jak mam postąpić”.",
      "Samuel odrzekł: „Dlaczego więc pytasz mnie, skoro Jahwe odstąpił cię i stał się twoim wrogiem?",
      "Jahwe czyni to, co przeze mnie zapowiedział: Odebrał Jahwe królestwo z twej ręki, a oddał je komu innemu — Dawidowi.",
      "Dlatego Jahwe postępuje z tobą w ten sposób, ponieważ nie usłuchałeś Jego głosu, nie dopełniłeś płomiennego gniewu Jego nad Amalekiem.",
      "Dlatego Jahwe odda Izraelitów razem z tobą w ręce Filistynów, jutro ty i twoi synowie będziecie razem ze mną, całą też armię izraelską odda w moc Filistynów”.",
      "W tym momencie upadł Saul na ziemię jak długi, przeraził się bowiem słowami Samuela, brakowało mu też sił, gdyż nie jadł cały dzień i całą noc.",
      "Tymczasem wyszła do Saula owa kobieta i spostrzegłszy, że się bardzo przestraszył, rzekła do niego: „Oto służebnica twoja posłuchała twojego rozkazu: naraziłam swe życie, bo zaufałam twym słowom, które do mnie wyrzekłeś.",
      "Proszę więc, posłuchaj i ty swej służebnicy: Położę przed tobą kawałek chleba: posil się, abyś się wzmocnił, gdyż w drogę wyruszysz”.",
      "Wzbraniał się mówiąc: „Nie będę jadł”. Gdy namawiali go słudzy wraz z kobietą, uległ ich namowom, podniósł się z ziemi i usiadł na łóżku.",
      "Kobieta miała młode cielę w swym domu, pospiesznie je zabiła, a potem wziąwszy mąkę, rozczyniła ją i upiekła chleb przaśny.",
      "Położyła go potem przed Saulem i jego sługami. Posilili się i powstawszy, odeszli jeszcze tej samej nocy."
    ],
    [
      "Filistyni zgromadzili swe oddziały pod Afek, Izraelici zaś rozłożyli obóz u źródła, które znajduje się niedaleko Jizreel.",
      "Wodzowie filistyńscy szli na czele setek i tysięcy. Dawid ze swymi ludźmi kroczył na końcu przy Akiszu.",
      "Wodzowie filistyńscy mówili: „Po co tutaj ci Hebrajczycy?” Akisz odrzekł wodzom filistyńskim: „To jest Dawid, były sługa Saula, króla izraelskiego, który u mnie przebywa rok albo dwa. Nie zauważyłem u niego nic od czasu, kiedy do mnie przyszedł, aż do dziś”.",
      "Wodzowie filistyńscy gniewali się na niego i postawili żądanie: „Tego człowieka odpraw: niech wróci na miejsce, które mu wyznaczyłeś. Niech nie bierze z nami udziału w bitwie, gdyż mógłby się stać w walce naszym przeciwnikiem. W jakiż sposób mógłby odzyskać łaskawość swego pana, jak nie głowami tych ludzi?",
      "Czy to nie ten sam Dawid, któremu wznoszono okrzyki wśród tańca: „Pobił Saul tysiące, lecz Dawid dziesiątki tysięcy?”",
      "Akisz wezwał Dawida i rzekł do niego: „Jahwe świadkiem, że jesteś uczciwy, byłbym rad, gdybyś występował i [zbrojnie] wyruszał ze mną w pole. Przecież nie zauważyłem w tobie nic złego od chwili twego przybycia do mnie aż do dziś. Nie podobasz się jednak wodzom filistyńskim.",
      "Wróć się, odejdź w pokoju; nie czyń nic, coby się nie podobało wodzom filistyńskim”.",
      "I mówił Dawid do Akisza: „Co zrobiłem? Cóż zaszło u sługi twojego od dnia, w którym u ciebie się znalazłem, do dziś, że nawet nie mogę wyruszyć do walki z wrogami pana mojego i króla?”",
      "Akisz odrzekł Dawidowi: „Wiem, że byłeś dla mnie dobry jak Anioł Boży, jednak dowódcy filistyńscy mówią: „Niech z nami nie idzie do walki”.",
      "Wstań więc rano wraz ze sługami swego pana, którzy przyszli z tobą. Wstańcie o zaraniu i gdy dzień nastanie — odejdźcie”.",
      "Dawid więc wraz ze swymi ludźmi wstał wczesnym rankiem, aby odejść i wrócić do ziemi filistyńskiej. Filistyni tymczasem wyruszyli do Jizreel."
    ],
    [
      "Kiedy Dawid wracał w trzecim dniu razem ze swymi ludźmi do Siklag, Amalekici dokonali najazdu na Negeb i na Siklag. Siklag zburzyli i strawili ogniem.",
      "Zabrali kobiety, które w nim były, [i wszystko] od najmniejszego do największego, nie zabili jednak nikogo, lecz zabrali z sobą i odeszli z powrotem.",
      "Kiedy więc Dawid ze swymi ludźmi powrócił rankiem do miasta, było ono już spalone, a żony ich i dzieci uprowadzone.",
      "Dawid wraz z ludem, który był przy nim, wybuchnął głośnym płaczem i płakali dopóty, dopóki im sił do płaczu nie zabrakło.",
      "Zabrano także do niewoli obydwie żony Dawida: Achinoam z Jizreel i Abigail, [byłą] żonę Nabala z Karmelu.",
      "Dawid więc znalazł się w wielkim utrapieniu, a lud chciał go nawet ukamienować. Wszyscy bowiem [ludzie] popadli w smutek z powodu synów i córek. Dawid szukał umocnienia u Jahwe, Boga swojego.",
      "I odezwał się Dawid do Abiatara, kapłana, syna Achimeleka: „Bądź łaskaw przynieść mi efod”. I Abiatar przyniósł efod Dawidowi.",
      "Dawid radził się Jahwe pytając: „Czy mam ścigać tę zgraję? Czy ją dosięgnę?” I dał mu odpowiedź: „Ścigaj, gdyż na pewno ją dogonisz i łup odbierzesz”.",
      "Wyruszyli więc Dawid i sześciuset ludzi, którzy mu towarzyszyli. Dotarli do potoku Besor.",
      "Dawid wraz z czterystu ludźmi urządził pościg, dwustu zaś ludzi, którzy byli zbyt zmęczeni, by przejść potok Besor, pozostało.",
      "W polu spotkali pewnego Egipcjanina i sprowadziwszy go do Dawida, dali mu chleba do jedzenia i wody do picia.",
      "Dali mu też porcję suszonych fig i dwa grona suszonych winogron. Gdy to zjadł, ożywił się, od trzech dni bowiem nic nie jadł ani nie pił.",
      "I odezwał się do niego Dawid: „Do kogo należysz i skąd jesteś?” Odrzekł: „Jestem młodym Egipcjaninem i niewolnikiem Amalekity. Pan mój pozostawił mię losowi, gdyż rozchorowałem się przed trzema dniami.",
      "Najechaliśmy na Negeb Kreteńczyków, na Negeb należący do Judy i na Negeb Kaleba i podpaliliśmy Siklag”.",
      "Zapytał go Dawid: „Czy mógłbyś nas zaprowadzić do tej zgrai?” Odrzekł: „Przysięgnij mi na Boga, że mnie nie zabijesz i nie oddasz mię w ręce mojego pana, a wtedy zaprowadzę cię do tej zgrai”.",
      "Poprowadził ich. Właśnie tamci rozeszli się po całej krainie, jedli i pili, i tańczyli z powodu wielkiego łupu, który zabrali z kraju filistyńskiego i krainy judzkiej.",
      "I bił ich Dawid od wieczora aż do zmierzchu dnia następnego. Nikt z nich nie ocalał prócz czterystu młodych ludzi, którzy dosiadłszy wielbłądów, uciekli.",
      "Dawid odzyskał wszystko, co zabrali Amalekici. Uwolnił też dwie swoje żony.",
      "Nie zginął nikt od najmniejszego do największego, ani z synów, ani z córek, ani nic z łupu, który zabrali. Wszystko Dawid wziął z powrotem.",
      "Dawid wziął nawet wszystkie owce i bydło. Pędzący je wołali: „Oto zdobycz Dawidowa”.",
      "Dawid przybył do dwustu owych mężów, którzy byli do tego stopnia zmęczeni, że nie mogli iść za Dawidem, i dlatego zostawił ich nad potokiem Besor. Wyszli oni naprzeciw Dawida i towarzyszących mu ludzi. Zbliżywszy się Dawid z żołnierzami pozdrowił ich.",
      "Jednak różni źli ludzie i niegodziwcy, którzy szli za Dawidem, szemrali: „Ponieważ z nami nie poszli, nie podzielimy się więc z nimi zdobyczą, jaką odebraliśmy. Zabrać sobie mogą tylko swoje żony i dzieci i odejść”.",
      "Tak zostało od tego dnia na przyszłość: ustalono to prawem i zwyczajem dla Izraelitów, [trwającym] aż do dzisiejszego dnia.",
      "Kto was posłucha w tej sprawie? Jednakowy udział mieć będą ci, którzy uczestniczyli w walce, i ci, którzy pozostali przy taborze: jednakowo się podzielą”.",
      "Tak zostało od tego dnia na przyszłość: ustalono to prawem i zwyczajem dla Izraelitów, [trwającym] aż do dzisiejszego dnia.",
      "Gdy Dawid powrócił do Siklag, posłał część zdobyczy starszym Judy i przyjaciołom ze słowami: „Oto jest dla was dar ze zdobyczy na wrogach Jahwe”.",
      "[Posłał też] do tych, co byli w Betel, do tych, co w Ramie [leżącej] w Negebie, i w Jattir,",
      "i co byli w Arara, i do tych, co w Sifamot, i co w Esztemoa,",
      "i tym, co mieszkali w Karmelu i w miastach Jerachmeelitów, i w miastach Kenitów,",
      "mieszkającym też w Chormie i w Bor-Aszan, w Eter",
      "i w Hebronie, do wszystkich miejscowości, po których wędrował Dawid wraz ze swymi ludźmi."
    ],
    [
      "Filistyni tymczasem walczyli z Izraelitami. Mężowie Izraela uciekli jednak przed Filistynami i padli pobici na wzgórzu Gilboa.",
      "Filistyni rozpoczęli natarcie na Saula i jego synów i zabili Jonatana, Abinadaba i Malkiszuę — synów Saulowych.",
      "W końcu walka toczyła się tylko wokół Saula. Wytropili go łucznicy, których bardzo się obawiał.",
      "I odezwał się Saul do swego giermka: „Dobądź swojego miecza i przebij mnie, ażeby nie przyszli nieobrzezańcy i nie przebili mnie i nie zhańbili”. Giermek nie chciał tego uczynić, gdyż bardzo się bał. Saul więc dobył miecza i rzucił się na niego.",
      "Gdy giermek zobaczył, że Saul umarł, sam też rzucił się na swój miecz i umarł razem z nim.",
      "Umarł więc Saul, a z nim razem w tym dniu trzej jego synowie, giermek i wszyscy jego towarzysze.",
      "Izraelici, zamieszkający drugą stronę równiny, jak i Zajordanię, widząc, że mężowie Izraela uciekli, a Saul i jego synowie zginęli, sami opuścili swe miasta i pouciekali. Przyszli Filistyni i osiedlili się w nich.",
      "Nazajutrz Filistyni udali się na obdzieranie zabitych. Znaleźli Saula i trzech jego synów, leżących na wzgórzu Gilboa.",
      "Odcięli mu głowę i zdarli zbroję. Po całej ziemi filistyńskiej rozesłali polecenie, aby obwieścić tę radosną wiadomość swym bogom i ludziom.",
      "Zbroję jego złożyli w świątyni Asztarty, a ciało powiesili na murze Bet-Szan.",
      "Gdy się jednak dowiedzieli mieszkańcy Jabesz w Gileadzie o tym, jak postąpili Filistyni z Saulem,",
      "powstali wszyscy dzielni ludzie, szli całą noc i zdjęli ciało Saula i ciała jego synów z muru Bet-Szan. Przynieśli je do Jabesz i tu spalili.",
      "Wzięli potem ich kości i pochowali pod tamaryszkiem w Jabesz. Pościli następnie przez siedem dni."
    ]
  ],
  [
    [
      "Po śmierci Saula, po zwycięstwie nad Amalekitami, wrócił Dawid i zatrzymał się przez dwa dni w Siklag.",
      "Na trzeci dzień przybył jakiś człowiek z obozu, z otoczenia Saula. Odzienie miał podarte, a głowę posypaną ziemią. Podszedłszy do Dawida, padł na ziemię i oddał mu pokłon.",
      "Dawid zapytał go: „Skąd przybywasz?” Odpowiedział mu: „Ocalałem z izraelskiego obozu”.",
      "Rzekł do niego Dawid: „Opowiedz mi, proszę, co się tam stało?” Opowiedział więc, że ludzie uciekli z pola walki, że wielu z ludzi zginęło i że również ponieśli śmierć Saul i jego syn Jonatan.",
      "Dawid wypytywał młodzieńca, który mu przyniósł te wieści: „Skąd ty wiesz, że umarł Saul i jego syn Jonatan?”",
      "Młodzieniec, który przyniósł te wieści, odparł: „Przypadek zrządził, że znalazłem się na górze Gilboa, i właśnie Saul stał wsparty na swej włóczni, gdy tymczasem dosięgali go jeźdźcy na wozach.",
      "Rozglądał się i spostrzegłszy mnie, przywołał do siebie. Odpowiedziałem: „Jestem”.",
      "Zapytał mnie: „Kim jesteś?” Odrzekłem: „Jestem Amalekitą”.",
      "Rzekł mi: „Podejdź, proszę cię, i dobij mię, gdyż czuję zawroty głowy, chociaż jestem jeszcze w pełni świadomości”.",
      "Podszedłem więc i dobiłem go, uważałem bowiem, że nie będzie żył po swoim upadku. Potem zabrałem jego diadem, który miał na głowie, i naramiennik. Przynoszę to memu panu”.",
      "Dawid schwyciwszy swe szaty, rozdarł je. Tak też uczynili wszyscy mężowie, którzy z nim byli.",
      "Potem lamentowali i płakali, i pościli aż do wieczora, ponieważ padli od miecza Saul i syn jego Jonatan, i lud Jahwe, i dom Izraela.",
      "Odezwał się Dawid do młodzieńca, który mu przyniósł te wieści: „Skąd ty jesteś?” Odparł: „Jestem synem osadnika amalekickiego”.",
      "Powiedział do niego Dawid: „Jak to? Nie bałeś się podnieść ręki, by zabić pomazańca Jahwe?”",
      "Wezwał więc Dawid jednego z młodzieńców i dał rozkaz: „Podejdź i przebij go”. Ten zadał mu cios taki, że umarł.",
      "Dawid zaś wołał w jego stronę: „Twoja krew [niech spadnie] na twoją głowę! Usta twe wydały o tobie świadectwo, gdy mówiły: Ja zabiłem pomazańca Jahwe”.",
      "Dawid zaśpiewał potem żałobną pieśń na cześć Saula i jego syna Jonatana,",
      "i polecił, aby się jej uczyli potomkowie Judy. Właśnie ona została zapisana w „Księdze sprawiedliwego”:",
      "„O Izraelu, twa chwała na górach umarła. Jakże zginęli bohaterowie?",
      "W Gat tego nie ogłaszajcie, Nie podawajcie tej wieści na ulicach Aszkelonu, aby się nie cieszyły córki filistyńskie ani nie radowały córki nieobrzezanych.",
      "Góry Gilboa! Ani rosa, ani deszcz niech na was nie spadnie, na was, pola żyzne. Tu bowiem został skalany puklerz mocarzy. Tarcza Saula nie namaszczona oliwą,",
      "lecz krwią poległych i tłuszczem mocarzy. Łuk Jonatana nigdy się nie cofał i miecz Saula nie wracał daremnie.",
      "Saul i Jonatan... kochający się i mili przyjaciele, za życia i w śmierci nie są rozdzieleni. Wszak oni bystrzejsi od orłów, dzielniejsi od lwów.",
      "O, płaczcie nad Saulem, córki izraelskie: On was ubierał w prześliczne szkarłaty, złotymi ozdobami upiększał stroje.",
      "Jakże zginęli wśród boju bohaterowie? — Jonatan zabity na wzgórzach...",
      "Żal mi ciebie, mój bracie, Jonatanie. Tak bardzo byłeś mi drogi! Więcej ceniłem twą miłość niżeli miłość kobiet.",
      "Jakże zginąć mogli wśród boju bohaterowie? Jakże przepadły wojenne oręże?”"
    ],
    [
      "Po tych wydarzeniach radził się Dawid u Jahwe pytając Go: „Czy mogę się udać do którego z miast judzkich?” Jahwe odrzekł: „Możesz iść”. Pytał znów Dawid: „Dokąd mam iść?” Odpowiedział: „Do Hebronu”.",
      "Dawid wyruszył tam razem ze swymi dwiema żonami: z Achinoam z Jizreel i Abigail, [dawną] żoną Nabala z Karmelu.",
      "Zabrał także swych ludzi z ich rodzinami. Zamieszkali w miastach Hebronu.",
      "Przybyli ludzie z Judy i namaścili Dawida na króla dla pokolenia Judy. Kiedy powiadomiono Dawida, że to mieszkańcy Jabesz w Gileadzie pochowali Saula,",
      "skierował do mieszkańców Jabesz w Gileadzie wysłańców, oświadczając im: „Bądźcie błogosławieni przez Jahwe, okazaliście się bowiem miłosierni wobec waszego pana, Saula, sprawiając mu pogrzeb.",
      "Teraz zaś niech Jahwe wam okaże miłosierdzie i wierność! Ja też pragnę się wam odwdzięczyć za to, że dokonaliście tego dzieła.",
      "Umacniajcie się więc i bądźcie dzielni, Saul bowiem, wasz pan, umarł, mnie zaś przedstawiciele pokolenia Judy namaścili dla siebie na króla”.",
      "Tymczasem Abner, syn Nera i dowódca wojsk Saula, zabrał Iszbaala, syna Saula, i zaprowadził go do Machanaim.",
      "Obwołał go królem nad Gileadem, nad Aszerytami, nad Jizreelem, Efraimem, Beniaminem i nad całym Izraelem.",
      "Iszbaal, syn Saula, liczył lat czterdzieści, gdy zaczął panować nad Izraelem, a rządził dwa lata. Tylko dom Judy został przy Dawidzie.",
      "Okres, w którym Dawid panował nad domem Judy w Hebronie, wynosił siedem lat i sześć miesięcy.",
      "Abner, syn Nera, i słudzy Iszbaala, syna Saula, udali się z Machanaim do Gibeonu.",
      "Wyruszył również Joab, syn Serui, ze sługami Dawida. Spotkali się u stawu gibeońskiego. Ci rozmieścili się po jednej stronie, a tamci po drugiej stronie stawu.",
      "Abner zawołał do Joaba: „A może wystąpią młodzieńcy i dadzą nam pokaz walki?” Joab rzekł: „Niech występują”.",
      "Powstali więc i przemaszerowali w ustalonej liczbie: dwunastu Beniaminitów ze strony Iszbaala, syna Saula, i dwunastu ze zwolenników Dawida.",
      "Każdy pochwycił swego przeciwnika za głowę i [utopił] miecz w jego boku, tak że zginęli razem. Miejsce to nazwano „Polem Boków”. Znajduje się ono w Gibeonie.",
      "W ten sposób rozpoczęła się w tym dniu ciężka walka, w której Abner i mężowie z Izraela zostali pokonani przez sługi Dawida.",
      "Byli wśród nich trzej synowie Serui: Joab, Abiszaj i Asahel. Asahel był szybki jak dzika gazela.",
      "Asahel biegł za Abnerem nie zbaczając ani w prawo, ani w lewo.",
      "Odwrócił się Abner i zawołał: „Czy to ty jesteś, Asahelu?” Odrzekł: „Ja”.",
      "Rzekł doń Abner: „Zwróć się w prawo lub w lewo i chwyć sobie kogoś z młodzieńców i zabierz sobie łup po nim”. Asahel nie chciał jednak od niego odstąpić.",
      "Jeszcze raz zwrócił się Abner do Asahela: „Odstąp ode mnie. Czy mam cię na ziemię powalić? Jak wtedy będę mógł spojrzeć w twarz twego brata Joaba?”",
      "Kiedy jednak nie chciał odstąpić, Abner ugodził go w brzuch tylnym końcem dzidy tak, że dzida przeszła na wylot: padł więc i zmarł na miejscu. I było tak, że każdy, kto przybywał na to miejsce, gdzie padł i umarł Asahel, zatrzymywał się.",
      "Jednakże Joab i Abiszaj w dalszym ciągu gonili Abnera, aż o zachodzie słońca dotarli do wzgórza Amma, położonego obok Giach, przy drodze na pustkowie Gibeonu.",
      "Tymczasem Beniaminici zebrali się wokół Abnera i tworząc jedną gromadę zatrzymali się na szczycie pewnego wzgórza.",
      "Stąd wołał Abner do Joaba, tłumacząc mu: „Czy miecz będzie bezustannie pożerał? Czy nie zdajesz sobie sprawy, że się to źle skończy? Kiedyż zdecydujesz się powiedzieć ludowi, że winni odstąpić od ścigania swych braci?”",
      "Joab odrzekł: „Na życie Boga! Gdybyś nie przemówił, lud nie odstąpiłby od [ścigania] braci wcześniej niż o świcie”.",
      "Joab więc dał rozkaz, by zatrąbiono. Zatrzymał się wszystek lud i nie ścigał już Izraelitów: zaprzestano walki.",
      "Abner i jego ludzie szli całą noc przez Arabę, aż przeprawili się przez Jordan; a idąc jeszcze całe przedpołudnie dotarli do Machanaim.",
      "Joab zaś zaprzestawszy pościgu za Abnerem, zgromadził wszystkich swych ludzi: ze sług Dawida brakowało dziewiętnastu ludzi i Asahela,",
      "natomiast słudzy Dawida zabili trzystu sześćdziesięciu spośród Beniaminitów i ludzi Abnera. Tylu zmarło.",
      "Asahela zabrano i pochowano w grobie jego ojca, znajdującym się w Betlejem. Potem Joab i jego towarzysze szli całą noc; gdy świtało, dotarli do Hebronu."
    ],
    [
      "Wojna między domem Saula i Dawida przedłużała się. Dawid jednak stawał się mocniejszy, natomiast dom Saula był coraz słabszy.",
      "Synowie, którzy urodzili się Dawidowi w Hebronie: pierworodnym był Amnon z Achinoam pochodzącej z Jizreel,",
      "drugim był Kilab z Abigail, [dawnej] żony Nabala z Karmelu, a trzecim Absalom z Maaki, córki Talmaja, króla Geszur,",
      "czwartym był Adoniasz, syn Chaggity, piątym zaś Szefatiasz, syn Abitali,",
      "szóstym natomiast był Jitream z Egli, żony Dawida. Ci urodzili się Dawidowi w Hebronie.",
      "W czasie trwającej wojny między domem Saula a domem Dawida Abner zyskiwał na znaczeniu w domu Saula.",
      "Otóż Saul miał nałożnicę, której na imię było Rispa, córkę Ajji. Rzekł Iszbaal do Abnera: „Czemu to zbliżyłeś się do nałożnicy mojego ojca?”",
      "Te słowa Iszbaala wywołały u Abnera wielki gniew. Zawołał: „Cóż to ja jestem przywódcą judzkich psów? Właśnie teraz, gdy okazuję przywiązanie domowi Saula, twego ojca, jego krewnym i przyjaciołom, i nie dopuszczam, byś wpadł w ręce Dawida, ty doszukujesz się przestępstwa w sprawie tej kobiety.",
      "Niechaj to Bóg uczyni z Abnerem i tamto mu dorzuci, jeżeli nie dokonam tego, co Jahwe przyrzekł Dawidowi:",
      "Odbiorę królestwo domowi Saula, umocnię natomiast władzę Dawida nad Izraelem i Judą od Dan do Beer-Szeby”.",
      "[Iszbaal] nie mógł na to odpowiedzieć Abnerowi ani słowa, gdyż się go bał.",
      "Abner wysłał [potajemnie] posłów do Dawida, aby mu oświadczył: „Czyj to kraj?” chcąc powiedzieć: „Zechciej zawrzeć ze mną przymierze, a wtedy pomogę ci w tym, by cały Izrael ku tobie się zwrócił”.",
      "Odpowiedział: „Dobrze. Zawrę z tobą przymierze, lecz stawiam ci jeden warunek, którego od ciebie żądam, mianowicie: Jeżeli nie sprowadzisz mi Mikal, córki Saula, gdy przyjdziesz mnie zobaczyć, nie będziesz dopuszczony przed moje oblicze”.",
      "Dawid wysłał też posłów do Iszbaala, syna Saula, żądając: „Zwróć moją żonę Mikal, którą nabyłem za sto napletków filistyńskich”.",
      "Iszbaal więc kazał ją zabrać od męża jej Paltiela, syna Laisza.",
      "Mąż szedł za nią, a towarzysząc jej płakał aż do Bachurim. Abner rzekł jednak do niego: „Wróć się!” I wrócił się.",
      "Przeprowadził też Abner rozmowy ze starszymi Izraela oznajmiając im: „Już dawno okazywaliście pragnienie, aby mieć nad sobą królem Dawida.",
      "Dokonajcie tego teraz, gdyż Jahwe dał Dawidowi obietnicę następującą: „Oto za pośrednictwem mojego sługi Dawida uwolnię lud mój izraelski z rąk filistyńskich i spod jarzma wszystkich innych wrogów”.",
      "Podobnie też tłumaczył Abner Beniaminitom. Potem udał się Abner, by donieść Dawidowi w Hebronie o tym wszystkim, co uznali za dobre Izraelici i cały dom Beniamina.",
      "Abner w towarzystwie dwudziestu mężczyzn udał się do Dawida do Hebronu. Z tej okazji Dawid wyprawił Abnerowi i jego towarzyszom ucztę.",
      "Wtedy Abner oświadczył Dawidowi: „Zobowiązuję się, że pójdę, zgromadzę wszystkich Izraelitów wokół pana mojego i króla. Oni zawrą z tobą przymierze i będziesz królował według swego upodobania”. Potem Dawid odprawił Abnera, który poszedł w pokoju.",
      "Tymczasem gdy słudzy Dawida wraz z Joabem wracali z wyprawy, przynosząc bogatą zdobycz, Abnera już nie było u Dawida w Hebronie, gdyż go odprawił, i [tamten] poszedł w pokoju.",
      "Po powrocie Joaba i całego wojska, które mu towarzyszyło, doniesiono Joabowi, że Abner, syn Nera, przybył do króla, a ten pozwolił mu odejść w pokoju.",
      "Udał się więc Joab do króla i rzekł: „Coś ty uczynił? Przecież przyszedł do ciebie Abner. Dlaczego mu pozwoliłeś odejść w pokoju?",
      "Czyż nie znasz Abnera, syna Nera? To on przyszedł cię zwodzić i wywiedzieć się o twych zamiarach i o twych wszystkich przedsięwzięciach”.",
      "Skoro tylko Joab wyszedł od Dawida, wysłał za Abnerem gońców, którzy zawrócili go od cysterny Sira. Dawid o tym nie wiedział.",
      "Kiedy Abner wrócił do Hebronu, Joab odprowadził go do środka bramy pod pozorem, że chce z nim poufnie porozmawiać. Tam zadał mu śmiertelny cios w brzuch za krew swego brata Asahela.",
      "Gdy Dawid otrzymał o tym wiadomość, powiedział: „Ani ja, ani moje królestwo nie ma winy przed Jahwe za krew Abnera, syna Nera.",
      "Niechaj spadnie ona na głowę Joaba i całą jego rodzinę. Oby nigdy nie ustały w domu Joabowym upławy, trąd, podpieranie się laską, śmierć od miecza i głód chleba!”",
      "Tak to Joab i jego brat Abiszaj zamordowali Abnera dlatego, że przez niego umarł ich brat Asahel w czasie potyczki koło Gibeonu.",
      "Rzekł więc Dawid do Joaba i do wszystkich towarzyszących mu ludzi: „Porozdzierajcie swe szaty, ubierzcie wory i podnieście lament, idąc przed [zwłokami] Abnera”. Król Dawid postępował za marami.",
      "Kiedy Abnera grzebano w Hebronie, król głośno płakał nad grobem Abnera, płakali też wszyscy ludzie.",
      "Król ułożył pieśń żałobną i zaśpiewał ją: „Czemuż to umarł Abner, jak ginie nikczemnik?",
      "Wszak ręce twoje nie były spętane ani nogi twoje nie skute łańcuchem. Jak napadnięty przez złoczyńców umarłeś”. Znów wzmogło się zawodzenie ludu.",
      "Kiedy zebrał się wszystek lud, usiłował wymusić na Dawidzie, by jeszcze za dnia spożył posiłek. Dawid jednak postanowił: „Niech mi to Bóg uczyni i tamto dorzuci, jeślibym przed zachodem słońca skosztował chleba lub czegokolwiek”.",
      "Kiedy doszło to do wiadomości ludu, uznał on to za dobre, wszystko bowiem co uczynił król, uważał za dobre.",
      "Wszyscy zebrani i cały Izrael przekonali się, że śmierć Abnera, syna Nera, nie została spowodowana przez króla.",
      "Król powiedział również do sług swoich: „Czy wy nie wiecie, że zginął dzisiaj wódz, i to znaczny w Izraelu?",
      "Ja jestem teraz słaby, chociaż namaszczony zostałem na króla. Ci zaś mężowie, synowie Serui, są ode mnie silniejsi. Niech Jahwe odpłaci złoczyńcom według ich niegodziwości”."
    ],
    [
      "Gdy Iszbaal, syn Saula, otrzymał wiadomość o śmierci Abnera w Hebronie, opadły mu ręce, a wszyscy Izraelici przerazili się.",
      "Syn Saula miał dwóch dowódców wojska: jednemu na imię było Baana, a drugiemu Rekab. Byli synami Rimmona z Beerot, z pokolenia Beniamina, bo i Beerot należy do Beniamina.",
      "Mieszkańcy Beerot uciekli do Gittaira i zostali tam osadnikami aż po dzień dzisiejszy.",
      "Jonatan, syn Saula, miał syna kulawego na obie nogi; kiedy bowiem liczył lat pięć, nadeszła wiadomość o Saulu i Jonatanie z Jizreel, a jego własna piastunka wziąwszy go uciekła. Wśród pośpiechu dziecko upadło i pozostało chrome. Nazywało się Meribbaal.",
      "Rekab i Baana, synowie Rimmona z Beerot, wybrali się w drogę i podczas dziennej spiekoty weszli do domu Iszbaala, który położył się właśnie, by po południu odpocząć.",
      "Weszli do wnętrza domu, jak gdyby chcieli odebrać zboże, i zadawszy mu pchnięcie w brzuch — Rekab i jego brat Baana — uciekli.",
      "Weszli do domu. Leżał on w łożu swej sypialni. Ugodzili go i zamordowawszy ucięli mu głowę. Głowę tę zabrali i szli całą noc drogą Araby.",
      "Gdy przynieśli głowę Dawidowi, który był w Hebronie, oświadczyli królowi: „Oto jest głowa Iszbaala, syna Saula, twojego wroga, który czatował na twe życie. Dzisiaj Jahwe przekazał pomstę nad Saulem i jego rodem królowi, panu naszemu”.",
      "Tymczasem Dawid odrzekł Rekabowi i jego bratu Baanie, synom Rimmona z Beerot, oświadczając im: „Na życie Jahwe, który mnie wybawił z każdego niebezpieczeństwa!",
      "Tego, kto mi przyniósł wiadomość: „Oto umarł Saul” myśląc, że przekazuje wieść radosną, kazałem pochwycić i uśmiercić w Siklag. Tak nagrodziłem go za „dobrą” nowinę.",
      "Cóż dopiero, gdy złoczyńcy zamordowali sprawiedliwego człowieka w jego domu, na własnym łożu. Czy nie zażądam waszej krwi i nie zgładzę was z ziemi?”",
      "Dawid dał więc polecenie swym poddanym. A ci ich stracili. Odrąbali im ręce i nogi i powiesili ich w okolicy stawu w Hebronie. Natomiast głowę Iszbaala zabrali i pochowali w Hebronie, w grobie Abnera."
    ],
    [
      "Wszystkie pokolenia izraelskie zeszły się u Dawida w Hebronie i oświadczyły mu: „Oto myśmy kości twoje i ciało.",
      "Już wtedy, gdy Saul był królem nad nami, tyś się wyprawiał i powracał na czele Izraela. I Jahwe rzekł do ciebie: „Ty będziesz pasł mój lud — Izraela, i ty będziesz wodzem dla Izraela”.",
      "Cała starszyzna Izraela przybyła do króla do Hebronu. I zawarł król Dawid przymierze z nimi wobec Jahwe w Hebronie. Namaścili więc Dawida na króla nad Izraelem.",
      "Dawid miał lat trzydzieści, gdy rozpoczął rządy, a panował lat czterdzieści.",
      "Juda rządził w Hebronie lat siedem i sześć miesięcy, w Jerozolimie zaś nad całym Izraelem i Judą panował lat trzydzieści trzy.",
      "Razem ze swoimi ludźmi król wyruszył do Jerozolimy przeciw Jebuzytom, zamieszkującym tę krainę. Rzekli oni do Dawida: „Nie wejdziesz tutaj i odepchną cię ślepi i kulawi”. Oznaczało to: „Dawid tu nie wejdzie”.",
      "Dawid jednak zdobył twierdzę Syjon, to jest Miasto Dawidowe.",
      "Dawid w tym dniu powiedział: „Ktokolwiek pokona Jebuzytów, zdobywając przejście podziemne, oraz ślepych i kulawych, nienawistnych dla duszy Dawida... [ten będzie wodzem]”. Stąd pochodzi powiedzenie: „Ślepiec i kulawy nie wejdą do wnętrza domu”.",
      "Dawid zamieszkał w twierdzy, którą nazwał Miastem Dawidowym. Zbudował potem mur dokoła: od Millo do wnętrza.",
      "Dawid stawał się coraz mężniejszy i potężniejszy, bo Jahwe, Bóg Zastępów był z nim.",
      "Hiram, król Tyru, wysłał posłów do Dawida z drzewem cedrowym, cieślami i murarzami, aby zbudowali Dawidowi pałac.",
      "Wtedy Dawid uznał, że Jahwe potwierdził go królem nad Izraelem i że królowanie jego podniósł ze względu na lud swój — Izraela.",
      "Po przybyciu z Hebronu Dawid pojął jeszcze nałożnice i żony z Jerozolimy. Urodzili się Dawidowi jeszcze synowie i córki.",
      "Oto imiona tych, którzy urodzili się w Jerozolimie: Szammua, Szobab, Natan, Salomon,",
      "Jibchar, Eliszua, Nefeg, Jafija,",
      "Eliszama, Eliada i Elifelet.",
      "Filistyni usłyszawszy, że Dawid został namaszczony na króla nad Izraelem, wyruszyli wszyscy, aby pochwycić Dawida. Gdy Dawid się o tym dowiedział, schronił się do twierdzy.",
      "Filistyni przybywszy rozciągnęli się w dolinie Refaim.",
      "Wtedy Dawid radził się Jahwe: „Czy mam pójść na Filistynów i czy oddasz ich w moje ręce?” A Jahwe odrzekł Dawidowi: „Idź! Z pewnością oddam Filistynów w twoje ręce”.",
      "Dawid wyruszył do Baal-Perasim i tam ich pokonał. Wtedy rzekł Dawid: „Jahwe rozbił wrogów mych przede mną, jak rwąca woda”. Dlatego miejsce to nazwano Baal-Perasim.",
      "[Filistyni] pozostawili tam nawet swoje bożki, a Dawid i jego ludzie zabrali je.",
      "I znowu wyruszyli Filistyni i rozciągnęli się na dolinie Refaim.",
      "Dawid radził się Jahwe, a On mu odpowiedział: „Nie dokonuj natarcia czołowego, lecz obejdź ich z tyłu i dokonasz natarcia od strony drzew balsamowych.",
      "Kiedy zaś posłyszysz odgłosy kroków wśród wierzchołków drzew balsamowych, wtedy się pośpiesz: wtedy bowiem Jahwe wyjdzie przed tobą, by rozbić wojsko Filistynów”.",
      "Dawid postąpił tak, jak mu polecił Jahwe, i pokonał Filistynów od Gibeonu aż do Gezer."
    ],
    [
      "Ponownie zgromadził Dawid wszystkich doborowych wojowników Izraela w liczbie trzydziestu tysięcy.",
      "I powstawszy udał się Dawid i wszystek lud, który był z nim, w kierunku judzkiej Baali, aby sprowadzić stamtąd Arkę Bożą, która nosi imię: Jahwe Zastępów spoczywający na cherubach.",
      "Arkę Bożą umieszczono na nowym wozie i wywieziono ją z domu Abinadaba, położonego na wzgórzu. Nowy ten wóz prowadzili Uzza i Achio, synowie Abinadaba.",
      "I zabrali ją z domu Abinadaba, który jest na wzgórzu, a Uzza i Achio szli przed Arką.",
      "Tak Dawid, jak i cały dom Izraela z całej siły tańczyli przed Jahwe przy dźwiękach pieśni i gry na cytrach, harfach, bębnach, grzechotkach i cymbałach.",
      "Gdy przybyli na klepisko Nakona, Uzza wyciągnął rękę w stronę Arki Bożej i podtrzymał ją, gdyż woły szarpnęły.",
      "I zapłonął gniew Jahwe przeciwko Uzzie, i poraził go tam Bóg za ten postępek, tak że umarł przy Arce Bożej.",
      "A Dawid strapił się dlatego, że Jahwe dotknął takim ciosem Uzzę, i nazwał to miejsce Peres-Uzza. [Tak jest] po dzień dzisiejszy.",
      "I Dawid uląkł się Jahwe w owym dniu, mówiąc: „Jakże przyjdzie do mnie Arka Jahwe?”",
      "Nie chciał więc Dawid kierować Arki Jahwe do siebie, do Miasta Dawidowego. Sprowadził ją do domu Obed-Edoma z Gat.",
      "Arka Jahwe pozostawała w domu Obed-Edoma z Gat przez trzy miesiące. A Jahwe błogosławił Obed-Edomowi i całej jego rodzinie.",
      "Doniesiono królowi Dawidowi: „Jahwe obdarzył błogosławieństwem rodzinę Obed-Edoma i całe jego mienie z powodu Arki Bożej”. Poszedł więc Dawid i sprowadził z wielką radością Arkę Bożą z domu Obed-Edoma do Miasta Dawidowego.",
      "Ilekroć niosący Arkę Jahwe postąpili sześć kroków, składał w ofierze wołu i utuczonego cielca.",
      "Wtedy Dawid tańczył z całym zapałem w obecności Jahwe, a ubrany był w lniany efod.",
      "Dawid wraz z całym domem izraelskim prowadził Arkę Jahwe wśród radosnych okrzyków i grania na rogach.",
      "Kiedy Arka Jahwe przybyła do Miasta Dawidowego, Mikal, córka Saula, wyglądała przez okno i ujrzała króla Dawida, jak podskakiwał i tańczył przed Jahwe; wówczas wzgardziła nim w swoim sercu.",
      "przyniesioną więc Arkę Jahwe ustawiono na przeznaczonym na to miejscu w środku namiotu, jaki rozpiął dla niej Dawid, po czym złożył Dawid przed Jahwe całopalenia i ofiary pojednania.",
      "Kiedy Dawid skończył składanie całopaleń i ofiar pojednania, pobłogosławił lud w imieniu Jahwe Zastępów.",
      "Dokonał potem podziału między cały naród, między cały tłum Izraela, między mężczyzn i kobiety: dla każdego po jednym bochenku chleba, po kawałku mięsa i placku z rodzynkami. Potem wszyscy ludzie udali się do swych domów.",
      "Wrócił i Dawid, aby wnieść błogosławieństwo do domu swego. Wyszła ku niemu Mikal, córka Saula, i rzekła: „O, jak to wsławił się dzisiaj król izraelski, obnażając się na oczach niewolnic sług swoich, tak jak się pokazać może ktoś niepoważny”.",
      "Dawid odpowiedział Mikal: „Przed Jahwe, który wybrał mnie zamiast ojca twego i całej twej rodziny i ustanowił mnie wodzem ludu Jahwe nad Izraelem, przed Jahwe będę tańczył,",
      "i obnażyłbym się jeszcze bardziej. Choćbym miał się poniżyć w oczach twoich, to u niewolnic, o których mówisz, sławę bym jeszcze zyskał”.",
      "Mikal, córka Saula, była bezdzietna aż do czasu swej śmierci."
    ],
    [
      "Gdy król zamieszkał w swym domu, a Jahwe poskromił wokoło wszystkich jego wrogów,",
      "rzekł król do proroka Natana: „Spójrz, ja mieszkam w pałacu cedrowym, Arka Boża zaś znajduje się pod przykryciem”.",
      "Natan powiedział królowi: „Uczyń to, co zamierzasz, gdyż Jahwe jest z tobą”.",
      "Jednak tej samej jeszcze nocy skierował Jahwe do Natana następujące słowa:",
      "„Idź i powiedz słudze mojemu, Dawidowi: „To mówi Jahwe: Czy ty zbudujesz mi dom na mieszkanie?",
      "Jeszcze nie spocząłem w domu od dnia, w którym wywiodłem z Egiptu synów Izraela aż do dzisiaj. Przebywałem w namiocie albo w pomieszczeniu tymczasowym.",
      "Czy w czasie wędrówki z całym Izraelem powiedziałem choć jedno słowo do kogoś z przywódców izraelskich pokoleń, którym przekazałem rządy nad ludem moim izraelskim: Dlaczego nie budujecie Mi domu cedrowego?",
      "A teraz oświadczysz słudze mojemu Dawidowi: To mówi Jahwe Zastępów: Zabrałem cię z pastwiska spośród owiec, aby uczynić cię wodzem narodu mojego, Izraela.",
      "Byłem z tobą wszędzie, dokąd się udałeś, usunąłem wszystkich twych nieprzyjaciół. Wielkim uczyniłem twe imię, jak imię bohaterów, którzy są na ziemi.",
      "Przygotowałem również miejsce dla mojego ludu izraelskiego, usadowiłem go tam na stałe, aby go już więcej nie niepokojono, i aby, jak przedtem, nie dokuczali mu złoczyńcy.",
      "Od tego czasu, kiedy ustanowiłem sędziów nad ludem moim izraelskim, obdarzyłem cię pokojem ze wszystkimi wrogami. Tobie też Jahwe zapowiedział, że zbuduje ci dom.",
      "Kiedy wypełnią się dni twoje i spoczniesz obok swych przodków, wtedy wzbudzę tobie potomka twego, który wyjdzie z twoich wnętrzności, i umocnię jego królestwo.",
      "On zbuduje dom imieniu memu, Ja zaś utrwalę tron jego królestwa na wieki.",
      "Ja będę mu za ojca, a on będzie mi za syna, a jeżeli zawini, będę go karcił łaskawie karami synów ludzkich.",
      "Lecz nie cofnę od niego mojej łaskawości, jak ją cofnąłem od Saula, którego opuściłem przed twoim obliczem.",
      "Przed moim obliczem dom twój i twoje królestwo będą trwać na wieki. Na wieki tron twój trwał będzie”.",
      "Wszystkie te słowa i całe to widzenie dokładnie, tak jak zobaczył, opowiedział Natan Dawidowi.",
      "Poszedł więc król Dawid i zwróciwszy się do Jahwe mówił: „Czymże ja jestem, Panie mój, Jahwe, czymże jest mój dom, że doprowadziłeś mię aż dotąd?",
      "I to jeszcze jest za mało w oczach Twoich, Panie mój, Jahwe, lecz słowo Twoje rozciągnąłeś na dom sługi swego na daleką przyszłość. I to jest prawo człowieka, Panie mój, Jahwe.",
      "Cóż może jeszcze powiedzieć do Ciebie Dawid? Ty znasz sługę swego, Panie mój, Jahwe.",
      "Przez wzgląd na Twoje słowo i życzenie Twego serca uczyniłeś wszystko to, co wielkie, aby pouczyć sługę swego.",
      "Przeto wielki jesteś, o Panie mój, Jahwe, nie ma nikogo ponad Ciebie, nie ma innego Boga prócz Ciebie, po tym wszystkim, co usłyszeliśmy na własne uszy.",
      "Czyż jest choć jeden naród na ziemi jak Twój lud, jak Izrael, którego bóg poszedłby go wybawić, aby go uczynić swym ludem, aby go uczynić sławnym, dla którego dokonywałby większych i wspanialszych dzieł i wypędzał przed swym ludem narody i bóstwa?",
      "Umocniłeś wierność swego narodu izraelskiego, aby był dla Ciebie ludem na wieki, a Ty, o Jahwe, stałeś się dla niego Bogiem.",
      "Teraz więc, o Jahwe, Boże, niech trwa na wieki słowo, któreś wyrzekł o słudze swoim i jego domu, i czyń, jak powiedziałeś, ażeby",
      "na wieki wielbiono imię Twe słowami: „Jahwe Zastępów jest Bogiem Izraela”. A dom Twego sługi, Dawida, niech będzie trwały przed Tobą.",
      "Tyś bowiem, o Jahwe Zastępów, Boże Izraela, objawił słudze swemu, mówiąc: „Zbuduję ci dom”. Dlatego to sługa Twój ośmiela się zwrócić do Ciebie z tą modlitwą.",
      "Teraz, o Panie mój, Jahwe, Tyś Bogiem, Twoje słowa są prawdą. Ty przekazujesz wspaniałą obietnicę słudze swemu.",
      "Bądź teraz łaskaw pobłogosławić dom sługi swego, aby na wieki trwał przed Tobą. Wszak to Ty jesteś, mój Panie, o Jahwe, który to powiedział, a dzięki Twemu błogosławieństwu dom sługi Twojego błogosławiony będzie na wieki”."
    ],
    [
      "Zdarzyło się później, że Dawid pobił Filistynów i zmusił ich do uległości. Dawid też wyrwał z rąk Filistynów Gat.",
      "Potem pobił Moabitów: zmierzył ich sznurem, rozkazawszy im położyć się na ziemi. Wymierzył dwa sznury tych, co mieli być zabici, a długość jednego sznura dla tych, którzy mieli pozostać przy życiu. Tak Moabici stali się niewolnikami Dawida składającymi daninę.",
      "Dawid pobił następnie Hadadezera, syna Rechoba, króla Soby, kiedy ten wyprawił się, aby przywrócić swą władzę nad Rzeką.",
      "Odebrał mu też Dawid tysiąc siedemset konnicy i dwadzieścia tysięcy piechoty, wszystkie konie kazał okulawić, zachował jedynie sto zaprzęgów.",
      "Gdy Hadadezerowi, królowi Soby, przybyli na odsiecz Aramejczycy z Damaszku, pobił ich, tak że poległo dwadzieścia dwa tysiące ludzi.",
      "Potem umieścił Dawid załogi wśród Aramejczyków w Damaszku. W ten sposób i Aramejczycy stali się poddanymi Dawida składającymi daninę. Tak Jahwe wspomagał Dawida we wszystkich jego poczynaniach.",
      "Dawid zabrał też złote zbroje należące do sług Hadadezera i przeniósł je do Jerozolimy.",
      "A w Tebach i Berotaj, miastach Hadadezera, zdobył również wielką ilość brązu.",
      "Kiedy Tou, król Chamat, posłyszał, że Dawid rozbił całą potęgę Hadadezera,",
      "posłał syna swego Hadorama do króla Dawida, aby mu przekazał pozdrowienie i gratulacje z powodu jego walki z Hadadezerem i odniesionego nad nim zwycięstwa: Hadadezer był nieprzyjacielem Tou. Hadoram przyniósł też przedmioty ze srebra, ze złota i brązu.",
      "Król Dawid ofiarował je dla Jahwe wraz ze srebrem i złotem, jakie pobrał ze wszystkich podbitych narodów,",
      "to jest z Edomitów, Moabitów, Ammonitów, Filistynów, Amalekitów, wraz z łupami pochodzącymi od Hadadezera, syna Rechoba, króla Soby.",
      "Imię Dawida stało się sławne. Powracając zaś pobił osiemnaście tysięcy Edomitów w Dolinie Soli,",
      "i w Edomie pozostawili załogi. Wszyscy więc Edomici stali się poddanymi Dawida: Jahwe wspomagał Dawida we wszystkich jego poczynaniach.",
      "Dawid był królem nad całym Izraelem i sprawiedliwie wykonywał władzę sądową nad całym ludem.",
      "Joab, syn Serui, był dowódcą wojska, Joszafat zaś, syn Achiluda, był pisarzem,",
      "Sadok, syn Achituba, i Abiatar, syn Achimeleka, byli kapłanami, Serajasz zaś był kanclerzem.",
      "Benajasz, syn Jojady, sprawował dowództwo nad Keretytami i Peletytami, a synowie Dawida byli kapłanami."
    ],
    [
      "Dawid zapytał: „Czy jeszcze ktoś pozostał z rodu Saula, gdyż pragnąłbym mu okazać miłosierdzie ze względu na Jonatana”.",
      "Z rodziny Saula pozostał sługa, któremu była na imię Siba. Został on wezwany do Dawida. Zapytał go król: „Ty jesteś Siba?” Odrzekł: „Sługa twój”.",
      "Zapytał król: „Czy nie ma nikogo więcej z rodu Saula, abym mu świadczył miłosierdzie Boże?” Siba odrzekł królowi: „Jest jeszcze chromy na obydwie nogi syn Jonatana”.",
      "Rzekł do niego król: „Gdzie on jest?” Siba odpowiedział królowi: „Przebywa on w domu Makira, syna Amiela, w Lo-Debar”.",
      "Król Dawid posłał więc, by go zabrano z domu Makira, syna Amiela, w Lo-Debor.",
      "Meribbaal, syn Jonatana, syna Saula, przybył do Dawida. Padł na twarz oddając mu pokłon. Rzekł Dawid: „Meribbaalu!” Odpowiedział: „Oto jestem, sługa twój”.",
      "Powiedział mu Dawid: „Nie lękaj się, bo bardzo pragnę okazać ci łaskawość ze względu na Jonatana, twojego ojca. Każę ci zwrócić całą własność Saula, ojca twego, sam zaś zawsze będziesz jadł chleb ze stołu mojego”.",
      "On zaś oddając mu pokłon, rzekł: „Czym jest sługa twój, że zwróciłeś się do zdechłego psa, jakim ja jestem?”",
      "Król zawołał potem Sibę, sługę Saula, i rzekł mu: „Wszystko to, co należało do Saula i jego rodziny, przekazuję synowi twojego pana.",
      "Na jego polu będziesz pracował ty sam, twoi synowie i słudzy. Ty będziesz zbierał plony, będą one na chleb dla domu pana twojego, jako żywność. Gdy chodzi o Meribbaala — syna pana twojego — będzie on zawsze jadał przy moim, stole”. Siba miał piętnastu synów i dwudziestu niewolników.",
      "Siba odrzekł królowi: „Sługa twój spełni wszystko, co pan i król rozkaże swemu słudze”. Meribbaal więc jadał przy stole Dawida, podobnie jak każdy syn królewski.",
      "Meribbaal miał małego syna, któremu było na imię Mika. Wszyscy, którzy mieszkali u Siby, byli niewolnikami Meribbaala.",
      "Meribbaal przebywał w Jerozolimie, gdyż jadał przy stole królewskim. A był on chromy na obydwie nogi."
    ],
    [
      "Potem umarł król Ammonitów, a syn jego Chanun został w jego miejsce królem.",
      "Wtedy Dawid pomyślał sobie: „Okażę łaskawość Chanunowi, synowi Nachasza, tak jak okazywał łaskawość wobec mnie jego ojciec”. Dawid wysłał więc za pośrednictwem sług wyrazy współczucia z powodu [śmierci] ojca. Gdy jednak słudzy Dawida przybyli do ziemi Ammonitów,",
      "przywódcy ammoniccy odezwali się do Chanuna, swojego pana: „Może sądzisz, że Dawid przez cześć dla twego ojca przysłał do ciebie pocieszycieli? A może raczej Dawid wysłał sługi swe do ciebie po to, aby miasto dokładnie poznać i aby je potem zburzyć?”",
      "Chanun więc schwytał sługi Dawida, nakazał im ogolić połowę brody, obciąć połowę szaty aż do pośladków, i dopiero potem ich puścił.",
      "Zawiadomiono o tym Dawida, który skierował po nich wysłańców — przecież mężowie ci zostali bardzo znieważeni. Polecił im król: „Zostańcie w Jerycho, aż wam brody odrosną, a potem wrócicie”.",
      "Ammonici spostrzegli, że zostali znienawidzeni przez Dawida. Skierowali więc posłów, by wynajęli Aramejczyków z Bet-Reehob i Aramejczyków z Soby; dwadzieścia tysięcy piechoty i tysiąc ludzi od króla Maaki, ze szczepu zaś Tob dwanaście tysięcy ludzi.",
      "Gdy to Dawid posłyszał, wyprawił Joaba wraz z całym doborowym wojskiem.",
      "Ammonici wystąpili, ustawiając się do bitwy u wejścia do bramy [miasta], natomiast Aramejczycy z Soby i z Rechob oraz ludzie z Tob i Maaki stanęli osobno w polu.",
      "Spostrzegłszy, że natarcie zagraża z przodu i z tyłu, Joab wybrał doborowych Izraelitów i skierował ich przeciw Aramejczykom,",
      "natomiast pozostałych żołnierzy poddał pod dowództwo Abiszaja i skierował przeciw Ammonitom.",
      "[Joab] dał rozkaz: „Jeśli będą mieli przewagę nade mną Aramejczycy, ty mi przybędziesz na pomoc, jeśli Ammonici będą mieli nad tobą przewagę, ja przyjdę ci z pomocą.",
      "Odwagi! Okażmy się mężnymi [w walce] za naród nasz i za miasta Boga naszego! Niech Jahwe uczyni to, co uważa za dobre!”",
      "Joab wraz z ludźmi, którzy byli z nim, rozpoczął walkę z Aramejczykami: a ci uciekli przed nim.",
      "Ammonici widząc, że Aramejczycy się rozpierzchli, uciekli przed Abiszajem i cofnęli się do miasta. A Joab odstąpił od Ammonitów i wrócił do Jerozolimy.",
      "Aramejczycy widząc, że zostali pobici przez Izraelitów, zebrali swe siły.",
      "Hadadezer przez posłów zarządził sprowadzenie Aramejczyków będących po drugiej stronie rzeki. Ci nadciągnęli do Chelam; przewodził im Szobak, dowódca wojsk Hadadezera.",
      "Zawiadomiono o tym Dawida. Zebrał on wszystkich Izraelitów i przeprawiwszy się przez Jordan przybyli do Chelam. Aramejczycy ustawili szyki bojowe przeciw Dawidowi i ruszyli na niego.",
      "Aramejczycy uciekli jednak przed Izraelitami, a Dawid zabił Aramejczykom siedemset zaprzężonych koni i czterdzieści tysięcy jeźdźców. Zadał też rany Szobakowi, dowódcy jego wojska, tak iż tam zmarł.",
      "Wszyscy królowie zależni od Hadadezera, widząc, że zostali pokonani przez Izraelitów, zawarli z nimi pokój i stali się ich poddanymi. Na przyszłość Aramejczycy bali się pomagać Ammonitom."
    ],
    [
      "Na początku [nowego] roku, gdy królowie zwykli udawać się na wojny, Dawid wyprawił Joaba i sługi swoje wraz z całym Izraelem. Zniszczyli oni ziemię Ammonitów i oblegali Rabbę. Dawid natomiast pozostał w Jerozolimie.",
      "I zdarzyło się, że pod wieczór Dawid podniósłszy się z posłania i chodząc po tarasie swego królewskiego pałacu, zobaczył z tarasu kąpiącą się kobietę. Kobieta była z wyglądu bardzo piękna.",
      "Dawid zasięgnął wiadomości o tej kobiecie. Powiedziano mu: „To jest Batszeba, córka Eliama, żona Uriasza Chetyty”.",
      "Wysłał więc Dawid posłańców, by ją sprowadzili. A gdy przyszła do niego, spał z nią. A ona oczyściła się od swej nieczystości i wróciła do domu.",
      "Kobieta ta poczęła, posłała więc, by dać znać Dawidowi: „Jestem brzemienna”.",
      "Wtedy Dawid wyprawił posłańca do Joaba: „Przyślij do mnie Uriasza Chetytę”. Joab posłał więc Uriasza do Dawida.",
      "Kiedy się Uriasz stawił u niego, wypytywał się Dawid o powodzenie Joaba, ludu i walki.",
      "Następnie rzekł Dawid Uriaszowi: „Wstąp do swego domu i umyj sobie nogi”. Uriasz opuścił pałac, a za nim niesiono dar królewski.",
      "Uriasz położył się jednak u bram pałacu królewskiego wraz ze wszystkimi sługami swojego pana, a nie poszedł do własnego domu.",
      "Przekazano wiadomość Dawidowi: „Uriasz nie wstąpił do swego domu”. Pytał więc Dawid Uriasza: „Dlaczego to po podróży nie wstępujesz do własnego domu?”",
      "Odpowiedział Uriasz Dawidowi: „Arka, Izrael i Juda przebywają w namiotach, podobnie też i pan mój, Joab, wraz ze sługami mego pana obozują w polu, a ja miałbym pójść do swojego domu, aby jeść, pić i spać ze swoją żoną? Na życie Jahwe i na twoje, czegoś podobnego nie uczynię”.",
      "Dawid więc rzekł do Uriasza: „Pozostań tu jeszcze dziś i jutro, a potem cię wyślę”. Uriasz został więc w Jerozolimie w tym dniu. Nazajutrz",
      "Dawid zaprosił go, aby jadł i pił w jego obecności, aż go upoił. Wieczorem poszedł [Uriasz], położył się na swym posłaniu między sługami swego pana, a do domu swego nie wstąpił.",
      "Następnego ranka napisał Dawid list do Joaba i posłał go za pośrednictwem Uriasza.",
      "W liście napisał: „Postawisz Uriasza tam, gdzie walka będzie najbardziej zażarta, potem odstąpicie go, aby został ugodzony i zginął.",
      "Joab obejrzawszy miasto postawił Uriasza w miejscu, o którym wiedział, że walczyli tam dzielni żołnierze [nieprzyjacielscy].",
      "Ludzie z miasta wypadli i natarli na Joaba. Byli zabici wśród ludu i sług Dawida. Wśród nich zginął też Uriasz Chetyta.",
      "Joab przez wysłańców zawiadomił Dawida o całym przebiegu walki.",
      "Posłańcowi dał następujące wyjaśnienie: „Gdyby po oznajmieniu królowi szczegółów bitwy do końca",
      "król wpadł w gniew i zapytywał się: „Dlaczego zbliżyliście się tak do miasta, by toczyć walkę? Czyż nie wiedzieliście, że strzelają z muru?",
      "Kto zabił Abimeleka, syna Jerubbaala? Czyż nie kobieta, która zrzuciła na niego kamień młyński ze szczytu ochronnego wału, tak iż umarł w Tebes? Czemuż podchodziliście aż pod mury?” — powiesz; „Sługa twój, Uriasz Chetyta, zginął również”.",
      "Wysłannik poszedł. Po przybyciu oznajmił Dawidowi wszystko, z czym go Joab posłał. Dawid uniósł się na Joaba i rzekł do wysłannika: „Dlaczego zbliżyliście się do miasta? Czyż nie widzieliście, że będziecie rażeni z murów? Kto zabił Abimeleka, syna Jerubbaala? Czyż nie kobieta, która zrzuciła na niego z murów młyński kamień, i dlatego zginął w Tebes? Dlaczego zbliżaliście się do murów?”",
      "Wysłannik odpowiedział Dawidowi: „Udało im się przemóc nas i wyjść przeciw nam w pole; odparliśmy ich aż do bramy.",
      "Tymczasem łucznicy zaczęli strzelać do twych sług z wału. Dlatego to zginęło kilku ze sług królewskich. Zginął też sługa twój, Uriasz Chetyta”.",
      "Dawid oznajmił posłańcowi: „Tak powiesz Joabowi: „Nie trap się tym, co się stało. Miecz dosięga raz tego, raz innego. Bądź wytrwały w walce przeciwko miastu i zniszcz je”. Ty sam dodaj mu odwagi”.",
      "Żona Uriasza dowiedziawszy się, że Uriasz, jej mąż, umarł, opłakiwała swego pana.",
      "Gdy czas żałoby przeminął, posłał po nią Dawid i sprowadził do swego pałacu. Została jego żoną i urodziła mu syna. Postępek jednak, jakiego dopuścił się Dawid, nie podobał się Jahwe."
    ],
    [
      "Jahwe posłał do Dawida [proroka] Natana. Przybył on do niego i powiedział: „W pewnym mieście było dwóch ludzi, jeden był bogaczem, a drugi biedakiem.",
      "Bogacz miał owce i bydła wiele,",
      "biedak nie miał nic, prócz jednej małej owieczki, jaką nabył. On ją karmił i wyrosła przy nim wraz z jego dziećmi, jego chleb jadła i piła z jego kubka, spała u jego boku i była mu za córkę.",
      "Raz przyszedł gość do bogacza, lecz jemu żal było brać coś z owiec i własnego bydła, czym mógłby posłużyć gościowi, który doń zawitał. Zabrał więc owieczkę owemu biednemu mężowi i tę przygotował człowiekowi, co przybył do niego”.",
      "Dawid oburzył się bardzo na tego człowieka i powiedział do Natana: „Na życie Jahwe, człowiek, co tego dokonał, jest winien śmierci.",
      "Nagrodzi on za owieczkę w czwórnasób, gdyż dopuścił się czynu bez miłosierdzia”.",
      "Natan oświadczył Dawidowi: „Ty jesteś tym człowiekiem. To mówi Jahwe, Bóg Izraela: „Ja namaściłem cię na króla izraelskiego. Ja uwolniłem cię z mocy Saula.",
      "Dałem ci dom twojego pana, a żony twego pana na piersi twoje, oddałem ci dom Izraela i Judy, a gdyby i tego było za mało, dodałbym ci jeszcze więcej.",
      "Czemu zlekceważyłeś słowo Jahwe, popełniając zbrodnię na Jego oczach? Zabiłeś mieczem Chetytę Uriasza, a jego żonę pojąłeś za małżonkę. Zamordowałeś go mieczem Ammonitów.",
      "Dlatego właśnie miecz nie będzie oddalony od domu twojego na wieki, albowiem Mnie zlekceważyłeś i żonę Uriasza Chetyty pojąłeś sobie za małżonkę.",
      "To mówi Jahwe: Oto Ja wywiodę przeciwko tobie nieszczęście z własnego twego domu, żony zaś twoje zabiorę sprzed oczu twoich, a oddam je w moc twoich bliźnich, a oni położą się przy twoich żonach — wobec tego słońca.",
      "Uczyniłeś to wprawdzie w ukryciu, jednak Ja obwieszczę tę rzecz wobec całego Izraela i wobec słońca”.",
      "Dawid rzekł do Natana: „Zgrzeszyłem wobec Jahwe”. Natan odrzekł Dawidowi: „Jahwe odpuszcza ci też twój grzech — nie umrzesz.",
      "Lecz dlatego, że owym czynem pobudziłeś wrogów Jahwe do wielkiej zniewagi, syn, który ci się urodzi, na pewno umrze”.",
      "Natan udał się potem do swego domu. Jahwe dotknął dziecię, które urodziła żona Uriasza, tak iż ciężko zachorowało.",
      "Dawid błagał Boga za chłopcem i zachowywał surowy post, a wróciwszy do siebie, całą noc leżał na ziemi.",
      "Dostojnicy jego domu podszedłszy do niego chcieli go podźwignąć z ziemi: bronił się jednak i w ogóle z nimi nie jadał.",
      "W siódmym dniu dziecko zmarło. Słudzy Dawida obawiali się powiadomić go, że umarło dziecko. Twierdzili: „Jeżeli wtedy, gdy dziecko jeszcze żyło, mówiliśmy do niego, a głosu naszego nie usłuchał, to jak możemy mu powiedzieć, że chłopiec umarł? Może uczynić [sobie] coś złego”.",
      "Gdy jednak Dawid zauważył, że słudzy jego rozmawiają szeptem, zrozumiał, że dziecko zmarło. Pytał więc sług swoich: „Czy dziecko umarło?” Odpowiedzieli: „Umarło”.",
      "Dawid podniósł się z ziemi, umył i namaścił, zmienił swe ubranie i wszedłszy do domu Jahwe oddał pokłon. Wróciwszy do domu żądał, by mu podano posiłek, którym się pożywił.",
      "Słudzy stawiali mu pytania: „Co ma znaczyć twój sposób postępowania? Kiedy dziecko żyło — pościłeś i płakałeś, lecz gdy zmarło — powstałeś i posiliłeś się”.",
      "Odrzekł: „Dopóki dziecko żyło, pościłem i płakałem, gdyż mówiłem sobie: „Kto wie, może Jahwe nade mną się ulituje i dziecko będzie żyło?”",
      "Tymczasem umarło. Po cóż mam pościć? Czyż zdołam je wskrzesić? Ja pójdę do niego, ale ono do mnie nie wróci”.",
      "Dawid okazywał współczucie Betszebie. Poszedł do niej i spał z nią. Urodził się jej syn, któremu dała na imię Salomon. Jahwe miłował go.",
      "[Dawid] oddał go w opiekę prorokowi Natanowi, który nazwał go Jedidia z rozkazu Jahwe.",
      "A Joab staczał walki w ammonickiej Rabbie i zdobył stolicę królestwa.",
      "Wysyłając posłów do Dawida donosił: „Podbiłem Rabbę i zdobyłem już Miasto Wód.",
      "A teraz zbierz pozostałe wojsko i prowadź dalej walkę przeciw miastu. Podbij je, ażebym nie ja był jego zdobywcą i nie nadał mu swojego imienia”.",
      "Dawid zebrał więc wszystko wojsko i udał się do Rabby, natarł na miasto i zdobył je.",
      "Z głowy Milkoma zdjął koronę, która ważyła talent złota. Miała ona drogocenny kamień, który posłużył za ozdobę głowy Dawida. Zabrał też z miasta niezliczoną ilość łupów.",
      "Gdy chodzi o ludność — tę uprowadził i przeznaczył do obsługi pił, kilofów i żelaznych siekier oraz zaprowadził do wyrobu cegły. W ten sposób postąpił z wszystkimi miastami ammonickimi. Potem osiadł Dawid z całym wojskiem w Jerozolimie."
    ],
    [
      "Oto, co się potem wydarzyło; Absalom, syn Dawida, miał piękną siostrę, której było na imię Tamar. W niej zakochał się Amnon, [również] syn Dawida.",
      "Dręczył się tym Amnon, tak że zachorował z powodu swej siostry Tamar. Ponieważ była dziewicą, Amnon nie widział możliwości uczynienia jej czegokolwiek.",
      "Amnon miał jednak przyjaciela imieniem Jonadab, syna Szimei, brata Dawida. Jonadab był człowiekiem bardzo przebiegłym.",
      "Ten go zapytał: „Co się z tobą dzieje, synu królewski, że tak mizerniejesz z dnia na dzień? Nie chcesz mi tego wyjaśnić?” Amnon odpowiedział mu: „Kocham Tamar, siostrę mego brata Absaloma”.",
      "Jonadab mu odpowiedział: „Połóż się do łóżka i udaj chorego. Gdy przyjdzie twój ojciec, by cię odwiedzić, powiesz mu: „Pozwól, by przyszła moja siostra Tamar i podała mi jeść, niechby przygotowała na moich oczach coś do jedzenia tak, bym to widział. Wtedy przyjąłbym posiłek z jej ręki”.",
      "Amnon położył się więc i udawał chorego. Kiedy przyszedł król, aby go odwiedzić, odezwał się Amnon do króla: „Niech przyjdzie, proszę, moja siostra Tamar i przyrządzi mi dwa placki w mojej obecności, abym mógł przyjąć posiłek z jej ręki”.",
      "Dawid posłał więc zawiadomienie do pałacu Tamar: „Pójdź, proszę, do domu twojego brata, Amnona, i przygotuj mu coś do zjedzenia”.",
      "Tamar poszła do domu swojego brata, Ammona, a on leżał. Wzięła zaczyn, zagniotła, zrobiła placki na jego oczach i upiekła je.",
      "Wziąwszy patelnię wypróżniła ją przed nim, ale on wstrzymał się od jedzenia. Amnon powiedział: „Niech ode mnie wszyscy wyjdą”. A gdy wszyscy od niego wyszli,",
      "Amnon rzekł do Tamar: „Zanieś posiłek do sypialni, tam przyjmę go z twej ręki”. Tamar wzięła placki, które przygotował, i zaniosła bratu swojemu, Amnonowi, do sypialni.",
      "Gdy je przed nim położyła, aby jadł, schwycił ją i rzekł: „Chodź, połóż się ze mną, siostro moja”.",
      "Odpowiedziała mu: „Nie, mój bracie. Nie gwałć mię, bo tak się w Izraelu nie postępuje. Zaniechaj tego podłego czynu.",
      "Dokąd się udam z taką zniewagą? A ty, ty stałbyś się jednym z przestępców w Izraelu! Porozmawiaj raczej z królem, on ci mnie nie odmówi”.",
      "On jednak nie posłuchał jej głosu, lecz zadał jej gwałt, zbezcześcił i obcował z nią.",
      "Potem Amnon poczuł do niej bardzo wielką nienawiść. Nienawiść ta była większa niż miłość, którą ku niej odczuwał. Rzekł do niej Amnon: „Odejdź stąd”.",
      "Odpowiedziała mu: „Nie czyń mi, wypędzając mnie od siebie, jeszcze większej krzywdy od tej, jaką mi wyrządziłeś”. On jednak nie chciał jej posłuchać.",
      "Zawołał swego pachołka, który mu usługiwał, i rzekł: „Wypędź-że tę precz ode mnie i zamknij za nią drzwi”.",
      "Była odziana w długą szatę z rękawami, gdyż tak ubierały się niezamężne córki królewskie. Sługa wyprowadził ją na zewnątrz i zamknął za nią drzwi.",
      "Tamar posypała sobie głowę prochem, rozdarła szatę, którą miała na sobie, położyła rękę na głowę i odeszła, głośno się żaląc.",
      "Absalom, jej brat, odezwał się do niej: „Prawda, że Amnon, twój brat, był z tobą? Teraz jednak, moja siostro, uspokój się. To twój brat. Nie bierz do serca tego wypadku”. Tamar pozostała zbolała w domu swojego brata Absaloma.",
      "Król Dawid posłyszawszy o tym wydarzeniu, wpadł w wielki gniew.",
      "Absalom natomiast nie mówił do Amnona nic dobrego ani złego, bo go znienawidził za to, że zgwałcił jego siostrę Tamar.",
      "W dwa lata później, gdy Absalom urządził strzyżę owiec w Baal-Chasor niedaleko Efraima, zaprosił wszystkich synów królewskich.",
      "Absalom udał się również do króla i rzekł: „Właśnie odbywa się u sługi twego strzyżenie owiec, może byłby łaskaw przyjść król do swego sługi z całym orszakiem”.",
      "Król rzekł Absalomowi: „Nie, mój synu. Raczej nie pójdę z wszystkimi, aby ci nie sprawić kłopotu”. Nalegał na niego, lecz nie chciał iść. Pożegnał go więc.",
      "Absalom powiedział: „Jeśli nie, to może by z nami poszedł mój brat Amnon”. Król mu odpowiedział: „Po cóż miałby iść z tobą?”",
      "Nalegał na niego Absalom, posłał więc z nim Amnona i wszystkich synów królewskich.",
      "Dał zaś Absalom swoim sługom takie polecenie: „Wypatrujcie, kiedy Amnon dobrze podpije sobie wina, i powiem wam: „Uderzcie na Amnona!”, wtedy go zabijecie i nie bójcie się, gdyż ja wam to rozkazuję. Bądźcie mężni i sprawcie się dzielnie”.",
      "Słudzy Absaloma uczynili z Amnonem tak, jak im kazał Absalom. Wtedy wszyscy królewscy synowie poderwali się z miejsc i dosiadłszy swych mułów, uciekli.",
      "Gdy byli jeszcze w drodze, dotarła do Dawida pogłoska: „Absalom kazał zamordować wszystkich synów królewskich. Nie został z nich ani jeden”.",
      "Powstał król, rozdarł szaty i rzucił się na ziemię. Wszyscy też jego słudzy, którzy byli przy nim, rozdarli szaty.",
      "Lecz Jonadab, syn Szimei, brata Dawidowego, powiedział: „Niech pan mój nie mówi, że wszyscy synowie królewscy zostali zabici. Raczej zginął sam Amnon, wobec niego bowiem Absalom czuł nienawiść od czasu, gdy zhańbił jego siostrę Tamar.",
      "Niech więc nie bierze król i pan mój tej pogłoski do serca, że zginęli wszyscy synowie królewscy. Zginął sam Amnon”.",
      "Absalom zaś uciekł. Pachołek pełniący straż podniółszy swe oczy, zauważył mnóstwo ludzi zstępujących ze zbocza góry drogą od Choronaim.",
      "Rzekł więc Jonadab do króla: „O, właśnie nadchodzą synowie królewscy. Tak się stało, jak sługa twój mówił”.",
      "Zaledwie przestał mówić, nadeszli synowie królewscy. I podniósłszy głos płakali. Również król i cały jego orszak głośno płakali.",
      "Absalom zaś uciekł udając się do Talmaja, syna Ammichuda, króla Geszur,",
      "i przebywał tam przez trzy lata, a król opłakiwał swego syna przez cały ten czas.",
      "Z czasem przestał król Dawid nastawać na Absaloma. Pocieszył się już bowiem po śmierci Amnona."
    ],
    [
      "Joab, syn Serui, zauważył, że serce króla zwróciło się do Absaloma,",
      "posłał więc do Tekoa i sprowadził stamtąd pewną mądrą kobietę, i rzekł jej: „Proszę cię, udaj, że jesteś w żałobie, ubierz szaty żałobne i nie namaszczaj się oliwą, a okazuj, żeś kobietą, która od dłuższego czasu opłakuje zmarłego.",
      "Udasz się do króla i powiesz mu te słowa”. I pouczył ją Joab, co ma mówić.",
      "Kobieta z Tekoa poszła więc do króla, upadłszy na ziemię i pokłoniwszy się, zawołała: „Królu — pomocy!”",
      "Król ją zapytał: „Co ci jest?” Odpowiedziała: „Ach! Jestem wdową. Mąż mój umarł,",
      "a służebnica twoja miała dwóch synów. Pokłócili się oni nawzajem na polu, a że nie było nikogo, kto by ich rozdzielił, jeden z nich uderzył swego brata tak, że spowodował śmierć.",
      "I oto cały ród wystąpił do służebnicy twojej z żądaniem: „Oddaj bratobójcę! Zabijemy go za życie jego brata, którego jest mordercą, i zgładzimy dziedzica!” Tak usiłują zagasić ogarek, który mi pozostał, ażeby nie zostawić po mężu moim imienia ani potomstwa na powierzchni ziemi”.",
      "Król odpowiedział kobiecie: „Idź do domu, sam wydam polecenie w tej sprawie”.",
      "Wtedy kobieta z Tekoa rzekła do króla: „To zdarzenie niech spadnie na mnie i na moją rodzinę, król i jego tron jest niewinny”.",
      "Rzekł król: „Gdyby ktoś mówił coś przeciwko tobie, przyprowadź go do mnie, odtąd już nie będzie ci szkodził”.",
      "Odpowiedziała: „Wspomnij, proszę, królu na Jahwe, Boga twego, by mściciel krwi nie powiększył zabójstwa i syn mój nie został zgładzony”. Odrzekł: „Jahwe świadkiem, że nie spadnie z [głowy] syna twojego ani jeden włos na ziemię”.",
      "Rzekła kobieta: „Czy mogłaby twoja służebnica rzec jedno słowo do króla i pana mojego?”. Odpowiedział: „Mów”.",
      "Rzekła kobieta: „Wypowiadając takie zdanie, sam król okazał się winnym — czemuż bowiem postanowiłeś to w sprawie Bożego ludu i nie sprowadzasz tego, który jest twoim wygnańcem?",
      "Wszyscy bowiem umrzemy z pewnością — jak woda rozlana po ziemi, której już zebrać niepodobna, Bóg jednak nie zabiera życia w ten sposób. Obmyśl więc sposoby, aby wygnaniec dłużej nie pozostawał na wygnaniu.",
      "A jeśli teraz przybywam, by mówić o tym królowi, panu memu, to dlatego, że nastraszyli mnie ludzie. Twoja służebnica powiedziała sobie: Przemówię do króla, może król uczyni, co mu powie jego służebnica.",
      "Chyba król wysłucha i wybawi swą niewolnicę z mocy tego człowieka, który chce mnie i mojego syna pozbawić Bożego dziedzictwa.",
      "Tak sobie mówiła służebnica twoja: Słowo mojego pana będzie może dla mnie uspokojeniem, wszak pan mój i król jest jak anioł Boży, który wysłucha i dobre, i złe. — Jahwe Bóg twój, niech będzie z tobą”.",
      "Odpowiadając król rzekł do kobiety: „Nie ukrywaj, proszę, przede mną tego, o co chcę cię zapytać”. Odpowiedziała kobieta: „Bądź łaskaw mówić, panie mój i królu”.",
      "I rzekł król: „Czy nie ma w tym wszystkim ręki Joaba?” Odpowiedziała kobieta, mówiąc: „Na twe życie, panie mój i królu! Niemożliwą jest rzeczą zboczyć w prawo czy w lewo od tego wszystkiego, co mówi mój pan i król. To prawda, że sługa twój Joab mi to polecił, on też włożył w usta służebnicy twojej wszystkie te słowa.",
      "Ażeby sprawie nadać inny wygląd, sługa twój Joab w ten sposób postąpił. Pan mój jest jednak bardzo mądry; jak anioł Boży wie wszystko, co się dzieje na ziemi”.",
      "Zwrócił się król do Joaba: „Dobrze więc, uczynię tę rzecz. Idź i przyprowadź młodego Absaloma”.",
      "Joab padł twarzą na ziemię i pokłonił się, błogosławiąc króla. Joab zawołał: „Dziś poznaje sługa twój, że znalazł łaskę w oczach twoich, o panie mój i królu! Wszak wypełnił król słowo sługi swego”.",
      "Joab udał się w drogę. Poszedł do Geszur i sprowadził Absaloma do Jerozolimy.",
      "Król jednak oświadczył: „Niech wróci do swego domu, ale mnie osobiście nie będzie widział”. Absalom wrócił do swego domu, ale twarzy króla nie oglądał.",
      "W całym Izraelu nie było człowieka tak pięknego jak Absalom. O nim wygłaszano pochwały: „Od stóp do głów nie było na nim skazy.",
      "Kiedy strzygł głowę swoją — bo było mu zbyt ciężko i musiał się strzyc zwykle co roku — włosy głowy jego ważyły dwieście syklów według królewskiej wagi”.",
      "Absalomowi urodziło się trzech synów i jedna córka. Nazywała się Tamar. Była to kobieta bardzo piękna.",
      "Absalom przebywał przez dwa lata w Jerozolimie, lecz króla osobiście nie oglądał.",
      "Absalom posłał do Joaba, ażeby go wysłać do króla. On jednak nie chciał przyjść do niego. I posłał po niego po raz drugi, ale nie chciał przyjść.",
      "Rzekł wtedy do swoich poddanych: „Spójrzcie na to pole, które ma Joab obok mojego; rośnie na nim jęczmień. Idźcie, spalcie go ogniem”. I słudzy Absaloma spalili pole ogniem.",
      "Powstał Joab i przyszedłszy do domu Absaloma zapytał: „Czemu twoi słudzy spalili pole, które do mnie należy?”",
      "Odpowiedział Absalom Joabowi: „Skierowałem przecież do ciebie wezwanie: „Przyjdź tutaj, poślę cię do króla z poselstwem”. Po co przybyłem z Geszur? Lepiej by było, gdybym tam pozostał. Teraz chcę zobaczyć króla osobiście. Jeśli jestem winny, niech mnie zabije”.",
      "Joab udał się więc do króla i przekazał mu wiadomość. On zaś zawołał Absaloma. Ten przybył do króla i oddał pokłon królowi aż do ziemi. Król ucałował Absaloma."
    ],
    [
      "Potem Absalom sprawił sobie wóz i konie, pięćdziesięciu zaś ludzi biegało przed nim.",
      "Rano Absalom zwykł zasiadać obok drogi wiodącej do bramy. Każdego, kto z jakąś sprawą udawał się do króla, aby ją rozsądził, wołał Absalom do siebie i pytał: „Z którego jesteś miasta?” Odpowiadał: „Z takiego pokolenia izraelskiego jest sługa twój”.",
      "Absalom tłumaczył mu: „Patrz, sprawa twoja jest jasna i słuszna, ale u króla nie znajdziesz nikogo, kto by cię wysłuchał”.",
      "I mówił mu Absalom: „O, któż mię ustanowi sędzią nad krajem? Przychodziliby do mnie wszyscy, którzy mają sprawy sporne i sądowe, a ja wydawałbym sprawiedliwe wyroki”.",
      "A gdy ktoś się zbliżał, aby mu oddać pokłon, podawał mu rękę, ściskał i całował.",
      "Absalom postępował w ten sposób wobec każdego Izraelity, który przychodził po sprawiedliwość do króla. Tak Absalom zjednywał sobie serca ludu izraelskiego.",
      "Po upływie czterech lat rzekł Absalom do króla: „Pozwól mi pójść wypełnić w Hebronie ślub, jaki złożyłem Jahwe.",
      "Przebywając w Geszur w Aram złożył sługa twój obietnicę: „Jeżeli Jahwe sprawi, że powrócę do Jerozolimy, wtedy oddam hołd Jahwe”.",
      "Król odpowiedział mu: „Idź w pokoju!” On zaś powstawszy udał się do Hebronu.",
      "Absalom skierował tajnych posłańców do pokoleń izraelskich, żeby mówili: „Gdy tylko posłyszycie głos trąby, wołajcie: „Absalom został królem w Hebronie”.",
      "Z Absalomem na jego wezwanie wyruszyło z Jerozolimy dwustu ludzi, nie wiedząc w prostocie swej o niczym.",
      "Kiedy Absalom składał ofiary, posłał po Achitofela Gilonitę, doradcę Dawidowego, z miasta Gilo. W ten sposób wzmogło się sprzysiężenie, a lud powiększał się przy Absalomie.",
      "Przybył ktoś, kto doniósł Dawidowi: „Serca mężów Izraela zwrósiły się do Absaloma”.",
      "Wtedy Dawid dał rozkaz wszystkim swym sługom przebywającym w Jerozolimie: „Wstańmy i uchodźmy, gdyż nie znajdziemy ocalenia przed Absalomem. Uciekajcie, aby nas nie napadł znienacka, nie wywarł na nas swej złości i ostrzem miecza nie wygładził mieszkańców miasta”.",
      "Słudzy królewscy odpowiedzieli królowi: „We wszystkim, co rozkaże pan nasz i król, słudzy twoi będą z tobą”.",
      "I wyruszył król, a za nim cały jego dom. Pozostawił jednak król dziesięć nałożnic, aby pilnowały pałacu.",
      "Wyruszył więc król pieszo, a wszyscy ludzie w ślad za nim. Przy ostatnim domu zatrzymali się.",
      "Przechodzili obok niego wszyscy słudzy: wszyscy Keretyci, wszyscy Peletyci, wszyscy Gittyci, którzy przybyli z Gat w liczbie sześciuset ludzi, przeszli przed królem.",
      "I zapytał król Ittaja Gittytę: „Czemuż i ty idziesz razem z nami? Wróć i pozostań przy [nowym] królu; przecież jesteś cudzoziemcem, a nawet jesteś wygnańcem swej ojczyzny.",
      "Wczoraj przyszedłeś, a dziś miałbyś iść i będziesz się tułał z nami, gdy ja sam idę bez celu? Raczej wróć, zabierając ze sobą braci. Niechaj Jahwe okazuje ci miłość i wierność!”",
      "Ittaj jednak odpowiedział królowi: „Na życie Jahwe, oby żył pan mój i król! Tam, gdzie znajdzie się pan mój i król, czy to na śmierć, czy życie, tam będzie sługa twój”.",
      "Odrzekł Dawid Ittajowi: „A więc idź naprzód”. Ittaj Gittyta poszedł więc dalej ze wszystkimi swymi ludźmi i dziećmi, które były przy nim.",
      "Cała okolica głośno płakała, gdy lud przeciągał. Król przeprawił się przez potok Cedron, a wszystek lud przechodził obok niego w kierunku pustyni.",
      "Był tam i Sadok, a razem z nim wszyscy lewici, którzy nieśli Arkę Przymierza Bożego. I postawili Arkę Bożą, Abiatar zaś złożył ofiarę. Tymczasem wszystek lud wyszedł z miasta.",
      "Król powiedział Sadokowi: „Zanieś z powrotem Arkę Bożą do miasta. Jeżeli znajdę łaskę w oczach Jahwe, to On przywróci mię, tak że znów będę mógł ją zobaczyć razem z przybytkiem,",
      "jeżeli jednak powie: „Nie znajduję w tobie upodobania” — oto jestem, niech czyni ze mną, co uzna za słuszne”.",
      "Rzekł jeszcze król do kapłana Sadoka: „Uważasz? Wróć w pokoju do miasta wraz z synem swym Achimaasem i z Jonatanem, synem Abiatara — obydwaj wasi synowie niech wrócą z wami.",
      "Pamiętajcie jednak: czekam na pustynnych równinach, dopóki nie nadejdzie od was dla mnie słowo z wiadomościami”.",
      "Sadok i Abiatar zabrali Arką Bożą do Jerozolimy i tam ją zostawili.",
      "Dawid tymczasem wstępował na Górę Oliwną. Wchodził na nią płacząc i mając głowę zasłoniętą. Szedł boso. Również wszyscy ludzie, którzy mu towarzyszyli, zasłonili swe głowy i wstępując na górę, płakali.",
      "Tymczasem dotarła do Dawida wiadomość: „Achitofel jest wraz ze spiskowcami przy Absalomie”. Dawid zawołał: „O, Jahwe! Racz udaremnić rady Achitofela!”",
      "I oto gdy Dawid dotarł do wierzchołka [góry], gdzie modlono się zwykle do Boga, wyszedł naprzeciw niego Chuszaj Arkijczyk, mający na sobie podarte odzienie, a proch na głowie.",
      "Dawid rzekł do niego: „Jeżeli ze mną pójdziesz dalej, będziesz mi tylko ciężarem,",
      "jeśli natomiast wrócisz do miasta i powiesz Absalomowi: „Sługą twym jestem, królu, byłem sługą ojca twego, lecz teraz twoim sługą być pragnę” — możesz wtedy zniweczyć radę Achitofela.",
      "Przecież tam będą z tobą Sadok i Abiatar — kapłani. Wtedy doniesiesz kapłanom Sadokowi i Abiatarowi, co usłyszysz w domu królewskim.",
      "Tam przebywają dwaj synowie: Achimaas Sadoka i Jonatan Abiatara; za ich pośrednietwem możecie mi przekazać każdą nowinę, którą usłyszycie”.",
      "Chuszaj, przyjaciel Dawida, przybył do miasta równocześnie z wejściem Absaloma do Jerozolimy."
    ],
    [
      "Kiedy Dawid zszedł trochę niżej szczytu, wyszedł naprzeciw niego Siba, sługa Meribbaala, a za nim para objuczonych osłów. Było na nich dwieście chlebów, sto gron rodzynek, sto placków figowych oraz bukłak wina.",
      "Król zapytał Sibę: „Po co to?” Siba odpowiedział: „Osły niech służą do noszenia królewskiej rodziny, chleb i owoce na posiłek służby, wino zaś na napój dla odczuwających znużenie na pustyni”.",
      "Zapytał król: „A gdzie syn twojego pana?” Siba odrzekł królowi: „Pozostał w Jerozolimie, gdyż twierdził: „Teraz powierzy mi Izrael królestwo mojego ojca”.",
      "Król powiedział do Siby: „Oto twoje jest wszystko, co należało do Meribbaala”. Odrzekł Siba: „Korzę się przed tobą, obym znalazł łaskę u ciebie, mój panie i królu”.",
      "Król Dawid przybył do Bachurim. A oto wyszedł stamtąd pewien człowiek. Był on z rodziny należącej do domu Saula. Nazywał się Szimei, syn Gery. Posuwając się naprzód, przeklinał",
      "i obrzucał kamieniami Dawida oraz wszystkich sług króla Dawida, chociaż wszyscy zwolennicy i całe wojsko obchodzili go po prawej i po lewej stronie.",
      "Szimei przeklinając wołał w ten sposób: „Precz, precz krwawy człowieku, człowieku Beliala!",
      "Na ciebie Jahwe skierował wszystką krew rodziny Saula, któremu zagarnąłeś panowanie. Królestwo twoje oddał Jahwe w ręce Absaloma, twojego syna. Jesteś więc w utrapieniu, boś krwawym człowiekiem”.",
      "Odezwał się do króla Abiszaj, syn Serui: „Dlaczego ten zdechły pies przeklina pana mojego i króla? Pozwól, że podejdę i utnę mu głowę”.",
      "Król odpowiedział: „Co ja mam z wami zrobić, synowie Serui? Jeżeli on przeklina, to dlatego, że Jahwe mu pozwolił: „Przeklinaj Dawida”. Któż w takim razie może mówić: „Czemu to robisz?”",
      "Potem zwrócił się Dawid do Abiszaja i do wszystkich swoich zwolenników: „Mój własny syn, który wyszedł z lędźwi moich, nastaje na moje życie. Cóż dopiero ten Beniaminita? Pozostawcie go w spokoju, niech przeklina, gdyż Jahwe na to pozwolił.",
      "Może wejrzy Jahwe na moje utrapienie i odpłaci mi dobrem za to dzisiejsze przekleństwo”.",
      "I tak Dawid posuwał się naprzód wraz ze swymi ludźmi. Szimei natomiast szedł zboczem wzniesienia obok i przeklinał, ciskając kamieniami i rzucając ziemią.",
      "Król i wszystek lud przy nim będący przybył wreszcie znużony... i tam odpoczął.",
      "Absalom i wszyscy ludzie — mężowie izraelscy — weszli do Jerozolimy. Achitofel był razem z nimi.",
      "Gdy Chuszaj Arkijczyk, przyjaciel Dawida, przyszedł do Absaloma, wołał do niego: „Niech żyje król! Niech żyje król!”",
      "Absalom pytał Chuszaja: „Taka twoja miłość do przyjaciela? Dlaczego to nie poszedłeś za swym przyjacielem?”",
      "Chuszaj dał odpowiedź Absalomowi: „Nie. Kogo bowiem wybrał Jahwe i lud wraz z całym Izraelem, przy nim i ja jestem, przy nim pozostanę.",
      "Po drugie: Komuż ja służyć będę? Czy nie jego synowi? Jak służyłem twemu ojcu, tak będę służył tobie”.",
      "Absalom rzekł do Achitofela: „Przyjdźcie z poradą, co mamy robić?”",
      "Achitofel odpowiedział Absalomowi: „Wejdź do nałożnic swego ojca, które pozostawił, aby pilnowały domu. Gdy posłyszy cały Izrael, że zostałeś znienawidzony przez ojca, wtedy nabiorą mocy ręce wszystkich twoich zwolenników”.",
      "Rozłożono więc Absalomowi namiot na tarasie. Absalom wszedł do nałożnic swego ojca na oczach całego Izraela.",
      "Rada Achitofela, której on udzielał, znaczyła w tym czasie tyle, co słowo Boże. Każda rada Achitofela była ceniona tak przez Dawida, jak i przez Absaloma."
    ],
    [
      "I rzekł Achitofel do Absaloma: „Pozwól, że dobiorę sobie dwanaście tysięcy ludzi i dokonam tej nocy wyprawy na Dawida.",
      "Napadnę na niego, gdy jeszcze jest zmęczony i ręce mu osłabły. Tak go przerażę, że ucieknie wszystek lud przy nim będący. Wtedy uderzę na osamotnionego króla,",
      "a wszystkich ludzi przyprowadzę do ciebie. Ten człowiek bowiem, którego poszukujesz, tyle znaczy, jakby wszyscy ludzie do ciebie przystali. Wtedy cały naród się uspokoi”.",
      "Rzecz ta podobała się Absalomowi i całej izraelskiej starszyźnie.",
      "Absalom oznajmił: „Proszę zawołać Chuszaja Arkijczyka, abyśmy wysłuchali, jakie jest jego zapatrywanie”.",
      "Gdy Chuszaj przybył do Absaloma, Absalom mu powiedział: „Takie zapatrywanie wyraził Achitofel. Czy mamy zrobić to, co on mówi? Jeżeli nie — mów ty!”",
      "Chuszaj dał Absalomowi taką odpowiedź: „Rada, jaką dał tym razem Achitofel, nie jest dobra”.",
      "Potem Chuszaj dodał: „Znasz swojego ojca i jego ludzi. Oni są dzielni, nadto są rozgoryczeni, jak dzika niedźwiedzica, której zabrano młode. Ojciec twój to człowiek znający się na wojnie i nie pozwala spać ludziom.",
      "Ukrywa się zapewne w grocie lub w jakim innym miejscu. A jeśliby się zdarzyło na początku, że ktoś zostanie zabity, na pewno się to rozniesie i będzie się mówić: „Lud, który idzie za Absalomem, został pobity”.",
      "Wtedy przelęknie się nawet najmocniejszy, który ma serce, jak serce lwa. I z pewnością przerazi, gdyż wiedzą wszyscy Izraelici, że mężny jest twój ojciec i mocni ci, którzy są z nim.",
      "Radzę raczej zgromadzić przy sobie wszystkich Izraelitów od Dan do Beer-Szeby w takiej liczbie, jak piasek na brzegu morza. Ty będziesz chodził w środku.",
      "Napadniemy na niego w tym miejscu, gdzie go napotkamy, i spadniemy na niego jak rosa, która spada na ziemię. Nie zostawimy przy życiu ani jego, ani kogokolwiek z tych ludzi, którzy są razem z nim.",
      "Gdyby ukrył się w mieście, wtedy wszyscy Izraelici pod to miasto przyniosą powrozy: ściągniemy je w dolinę, tak że nie zostanie po nim nawet kamień”.",
      "Absalom i wszyscy mężowie izraelscy orzekli: „Rada Chuszaja Arkijczyka jest lepsza od rady Achitofela”. To Jahwe tak zrządził, by udaremnić radę Achitofela, która była lepsza, gdyż Jahwe chciał przywieść nieszczęście na Absaloma.",
      "Chuszaj rzekł kapłanom Sadokowi i Abiatarowi: „Taką a taką radę Absalomowi i starszym Izraela dał Achitofel, taką a taką radę dałem ja.",
      "Szybko wyślijcie więc do Dawida wiadomość: „Nie zatrzymuj się tej nocy przy przejściach na pustyni, idź dalej natychmiast, inaczej bowiem królowi i wszystkim jego towarzyszom mogłaby zagrażać zguba”.",
      "Tymczasem Jonatan i Achimaas stali u źródła Rogel, czekając, by przyszła służąca i przekazała wieści, które oni mieli zanieść do króla Dawida: nie mogli się bowiem pokazywać, przychodząc do miasta.",
      "Ujrzał ich jednak pewien chłopiec. Zawiadomił o tym Absaloma. Obaj więc poszli dalej w pośpiechu. Przybyli do domu pewnego człowieka w Bachurim, który miał studnię na swoim podwórzu. Weszli do niej.",
      "Potem kobieta wzięła przykrywę, ułożyła ją nad otworem studni, rozsypała na niej ziarno, tak że nic nie zauważono.",
      "Słudzy Absaloma przybyli do tej kobiety, do jej domu, pytając: „Gdzie jest Achimaas i Jonatan?” Odpowiedziała im kobieta: „Poszli stąd dalej w kierunku wody”. Szukali ich, lecz nie znaleźli. Powrócili więc do Jerozolimy.",
      "Po ich odejściu tamci wyszli ze studni i udali się w drogę. Zanieśli królowi Dawidowi wiadomość. Mówili Dawidowi: „Ruszajcie! Przeprawcie się szybko przez wodę, bo taką radę podał co do was Achitofel”.",
      "Dawid więc wyprawił się wraz z całym ludem, który mu towarzyszył. Przeprawił się przez Jordan. Do rana nie brakowało już ani jednego, który nie przeprawiłby się przez Jordan.",
      "Achitofel widząc, że jego rada nie została spełniona, osiodłał swego osła i wrócił do swego miasta. Wydawszy zarządzenia odnoszące się do swego domu powiesił się i umarł. Pochowano go w grobie jego ojca.",
      "Dawid tymczasem przybył do Machanaim, Absalom natomiast wraz z wszystkimi Izraelitami przeprawił się przez Jordan.",
      "Dowódcą wojsk został Amasa, ustanowiony przez Absaloma w miejsce Joaba. Amasa był synem pewnego Izmaelity, któremu było na imię Jitra. Zbliżył się on do Abigail, córki Nachasza, siostry Serui, matki Joaba.",
      "Izrael z Absalomem rozbił obóz w krainie Gilead.",
      "Kiedy Dawid przybył do Machanaim, Szobi, syn Nachasza z ammonickiego Rabba, Makir, syn Amiela, z Lo-Debar, i Barzillaj Gileadczyk z Rogelim",
      "dostarczyli łóżek, okryć pościelowych, naczyń glinianych, pszenicy, jęczmienia, mąki, ziarna prażonego, fasoli, soczewicy,",
      "miodu, masła, sera krowiego i owczego. Dostarczyli tego Dawidowi i ludowi z nim będącemu, aby się posilili. Mówili bowiem: „Lud na pustyni jest głodny, zmęczony i spragniony”."
    ],
    [
      "Dawid dokonał przeglądu ludzi, którzy byli jego zwolennikami. Zamianował nad nimi tysiączników i setników.",
      "Potem Dawid podzielił lud na trzy części: jedną część oddał pod władzę Joaba, drugą część pod władzę Abiszaja, syna Serui, trzecią pod władzę Ittaja z Gat. I przemówił król do ludu: „Powziąłem zamiar pójścia wraz z wami”.",
      "Lud odpowiedział: „Nie pójdziesz! Gdybyśmy zostali zabici, nie zwrócą na nas uwagi, choćby zginęła nas połowa, nie liczono by się z tym, ty jesteś dla nas jak dziesięć tysięcy. Lepiej więc będzie, gdy teraz będziesz gotów przyjść nam z pomocą z miasta”.",
      "Rzekł do nich król: „To uczynię, co za dobre uważacie”. Stanął więc król obok bramy, a wszyscy ludzie przechodzili setkami i tysiącami.",
      "Król wydał polecenie Joabowi, Abiszajowi i Ittajowi: „Ze względu na mnie z młodym Absalomem postępujcie łagodnie”. Słyszeli wszyscy ludzie, jaki rozkaz wydał król przywódcom co do Absaloma.",
      "Wojsko wyruszyło w pole przeciw Izraelowi. Doszło do bitwy w lesie Efraima.",
      "W walce ze sługami Dawida wojsko izraelskie zostało pobite. Była to wielka klęska w tym dniu: poległo dwadzieścia tysięcy.",
      "Stąd walka przeniosła się na całą okolicę, a las w tym dniu pochłonął więcej wojska niż miecz.",
      "Absalom natknął się na sługi Dawida. Jechał na mule. Muł zapuścił się pod konary wielkiego dębu. Absalom zaczepił głową o dąb i zawisł między niebem a ziemią, muł natomiast dalej popędził.",
      "Dostrzegł to pewien człowiek i zawiadomił Joaba: „Widziałem Absaloma wiszącego na dębie”.",
      "Człowiekowi, który przyniósł nowinę, Joab odpowiedział: „Widziałeś go przecież. Czemu go nie zabiłeś zaraz na miejscu? Dałbym ci dziesięć sztuk srebra i jeden pas”.",
      "Człowiek ten odpowiedział Joabowi: „Choćbym na ręce swe otrzymał tysiąc złotych syklów, nie podniósłbym ręki na królewskiego syna. Przecież słyszałem, jak król rozkazywał tobie, Abiszajowi i Ittajowi: „Ze względu na mnie zachowajcie młodego Absaloma”.",
      "Gdybym wobec niego postąpił zdradliwie — a żadna sprawa nie ukryje się przed królem — czy ty sam nie stanąłbyś wtedy przeciw mnie?”",
      "Joab odrzekł: „Nie chcę z tobą tracić czasu”. Zabrał trzy dzidy i utopił je w sercu Absaloma. A że żył jeszcze w gąszczu dębu,",
      "podbiegło dziesięciu młodych ludzi, giermków Joaba, i rzuciwszy się na Absaloma dobiło go.",
      "Joab zagrał na rogu, by lud powstrzymać od pościgu za Izraelem. Joab powstrzymał ludzi.",
      "Wzięto Absaloma i wrzucono do głębokiego dołu w lesie. Narzucono na niego wielki stos kamieni. Wszyscy natomiast Izraelici uciekli, każdy do swego namiotu.",
      "Absalom, gdy żył jeszcze, zbudował sobie stelę, która jest w Dolinie Królewskiej. Tłumaczył sobie: „Nie mam syna, który by upamiętnił imię moje”. Pomnik nazwał swoim imieniem. Jeszcze do dziś nazywa się stelą Absaloma.",
      "Achimaas, syn Sadoka, oświadczył: „Niech mi będzie wolno pobiec i zanieść królowi dobrą nowinę, że Jahwe osądził jego wrogów”.",
      "Powiedział mu Joab: „Nie, człowiecze! nie byłbyś dziś zwiastunem dobrej wiadomości. Dobrą nowinę zaniesiesz mu innego dnia. Dziś nie zaniósłbyś dobrej nowiny, bo zginął syn królewski”.",
      "I rzekł Joab do Kuszyty: „Idź, opowiedz królowi, co widziałeś”. Kuszyta oddawszy pokłon Joabowi, pobiegł.",
      "Achimaas, syn Sadoka, wpraszał się jeszcze mówiąc do Joaba: „Niech się dzieje co chce, pozwól, abym i ja poszedł za Kuszyta”. Joab odpowiedział: „Dlaczego chcesz biec, mój synu? Idź, nie jest to radosna nowina”.",
      "Odpowiedział: „Niech się co chce dzieje! Pobiegnę”. [Joab] odrzekł: „Biegnij więc!” Achimaas pobiegł drogą przez Kikkar, wyprzedzając Kuszytę.",
      "Dawid siedział między dwiema bramami. Strażnik, który wstąpił na taras na murze, podniósłszy oczy zauważył, że jakiś mężczyzna biegnie samotnie.",
      "Strażnik przekazał królowi tę wiadomość. Król powiedział: „Jeżeli jest sam, to przynosi dobrą nowinę!” Gdy ten zbliżał się coraz bardziej,",
      "strażnik zauważył drugiego biegnącego człowieka. Krzyknął strażnik w stronę bramy: „Jakiś człowiek biegnie samotnie”. Powiedział król: „Ten również z dobrą nowiną”.",
      "Strażnik oznajmił: „Poznaję po biegu, że pierwszy spieszy Achimaas, syn Sadoka”. Król zauważył: „To dobry człowiek. Przychodzi z dobrą wiadomością”.",
      "Achimaas zawołał do króla: „Bądź pozdrowiony!” Pochyliwszy przed królem swe czoło ku ziemi, powiedział: „Niech Bóg twój, Jahwe, będzie błogosławiony! Ludzi, którzy podnieśli rękę przeciw mojemu panu i królowi, oddał on w niewolę”.",
      "Król zapytał: „Czy dobrze z młodym Absalomem?” Achimaas odpowiedział: „Widziałem wielki tłum wtedy, gdy Joab posyłał twego sługę. Nie dowiedziałem się jednak, co zaszło”.",
      "Król rozkazał: „Zrób miejsce, lecz zostań tu”. Usunął się i pozostał.",
      "Właśnie przybył Kuszyta. Kuszyta powiedział: „Niech się raduje mój pan i król dobrą nowiną. Właśnie dziś Jahwe wydał sprawiedliwy wyrok na wszystkich, którzy powstali przeciw tobie”.",
      "Król zapytał Kuszytę: „Czy dobrze z młodym Absalomem?” Odpowiedział Kuszyta: „Niech się tak wiedzie wszystkim wrogom mojego pana i króla, którzy przeciw tobie złośliwie powstali, jak powiodło się temu młodzieńcowi”.",
      "Król zadrżał. Udał się do górnego pomieszczenia bramy i płakał. Przechadzając się mówił: „Synu mój, Absalomie! Absalomie, synu mój, synu mój! Kto by dał, abym ja umarł zamiast ciebie. Absalomie, synu, synu!”"
    ],
    [
      "Joabowi zaś doniesiono: „Król płacze. Rozpacza z powodu Absaloma”.",
      "Tak więc zwycięstwo zmieniło się w tym dniu w żałobę dla całego ludu. Posłyszał bowiem lud w tym dniu wiadomość: „Król martwi się z powodu swego syna”.",
      "Tego dnia lud [zbrojny] zbliżał się niepostrzeżenie do miasta, usiłując ukradkiem wejść do niego, tak jak ukradkiem wchodzi wojsko hańbą okryte, dlatego że uciekło z placu boju.",
      "Król zakrył swą twarz i wołał rozpaczliwym głosem: „Synu mój, Absalomie, Absalomie, synu mój, mój synu!”...",
      "Joab udał się do króla do jego domu i rzekł: „Okryłeś wstydem twarze wszystkich swoich poddanych, którzy ochronili dzisiaj życie twoje i życie twych synów i córek, życie żon i twoich nałożnic!",
      "Darzysz miłością tych, którzy cię mają w nienawiści, a nienawidzisz tych, którzy cię kochają. Dzisiaj pokazałeś, że dowódcy i poddani są dla ciebie niczym. Przekonałem się dzisiaj, że gdyby Absalom pozostał przy życiu, a my wszyscy dzisiaj pomarli, wtedy byłoby to słuszne w twych oczach.",
      "Teraz jednak podnieś się, wyjdź i przemów serdecznie do swoich sług. Przysięgam bowiem na Jahwe, że jeśli nie wyjdziesz, nikt nie pozostanie przy tobie tej nocy. Byłoby to nieszczęście większe od nieszczęść, jakie spotkały cię od młodości twojej aż dotąd”.",
      "Podniósł się król i zasiadł w bramie. Całemu ludowi podano do wiadomości: „Oto król siedzi w bramie”. Wszyscy ludzie przyszli do króla, tymczasem Izraelici uciekli do swych namiotów.",
      "Cały naród ze wszystkich izraelskich pokoleń rozprawiał: „Król ten uwolnił nas z mocy naszych wrogów, on wybawił nas z przemocy filistyńskiej, a teraz uciekł z kraju z powodu Absaloma.",
      "Ale Absalom, którego namaściliśmy, by panował nad nami, poległ w walce. Dlaczego więc teraz zwlekać z przywróceniem króla?”",
      "a Wtedy król Dawid posłał polecenie kapłanom Sadokowi i Abiatarowi: „Powiedzcie starszyźnie z Judy: Dlaczego jesteście ostatni w przywróceniu króla do jego siedziby? To, co mówiono w całym Izraelu, dotarło do króla.",
      "Jesteście braćmi moimi, kośćmi i ciałem moim. Dlaczego więc ostatni jesteście w przywróceniu króla?",
      "Powiedzcie też do Amasy: Czy nie jesteś kością i ciałem moim? Niechaj mi Bóg to uczyni i tamto dorzuci, jeżeli ty nie będziesz u mnie na zawsze wodzem zamiast Joaba”.",
      "W ten sposób ujął serca wszystkich ludzi z Judy jakby jednego człowieka, tak że wysłali do króla prośbę: „Wróć jak najszybciej wraz z wszystkimi twymi sługami”.",
      "Wrócił więc król i przybył nad Jordan. Natomiast ludzie z Judy przybyli z Gilgal, chcąc królowi wyjść naprzeciw i przeprowadzić go przez Jordan.",
      "Również Szimei, syn Gery, Beniaminita, pochodzący z Bachurim, spieszył razem z Judą na spotkanie króla Dawida.",
      "Było przy nim tysiąc Beniaminitów. I Sziba, sługa rodziny Saula, wraz z piętnastoma swymi synami i dwudziestoma swymi sługami przeprawił się przez Jordan na oczach króla.",
      "Podpłynęło czółno dla przewiezienia rodziny królewskiej, aby uczynić mogła, co uważać będzie za stosowne. Tymczasem Szimei, syn Gery, upadł na twarz przed królem, gdy miał się przeprawiać przez Jordan.",
      "Odezwał się do króla: „Niech pan mój nie uważa za wykroczenie ani nie wspomina na to, co zawinił sługa twój wtedy, gdy pan mój i król wychodził z Jerozolimy. Niech tego nie bierze król do serca.",
      "Ja, sługa twój, zdaję sobie sprawę z tego, że zawiniłem; dziś więc przychodzę pierwszy z całej rodziny Józefa, aby się poddać pod władzę mego pana i króla”.",
      "[Do rozmowy] wtrącił się Abiszaj, syn Serui: „Czy nie powinien umrzeć Szimei dlatego, że pomazańca Jahwe obrzucił przekleństwami?”",
      "Dawid odrzekł: „Co ja wam uczyniłem, synowie Serui, że stajecie się dzisiaj dla mnie przeciwnikami? Czy dziś powinien ktokolwiek umierać w Izraelu? Dziś właśnie wiem na pewno, że przecież jestem królem nad Izraelem”.",
      "Król oświadczył Szimei: „Nie umrzesz”. I potwierdził to król przysięgą.",
      "Meribbaal, syn Saula, również wyszedł na spotkanie króla. Nie mył on ani nóg, ani rąk, nie strzygł brody, nie prał swych szat od dnia, w którym król wyjechał, aż do dnia, gdy spokojnie powrócił.",
      "Kiedy przybył na spotkanie króla do Jerozolimy, rzekł do niego król: „Meribbaalu, czemu ze mną nie poszedłeś?”",
      "Odpowiedział: „Mój panie i królu! Sługa mój wprowadził mnie w błąd. Sługa twój postanowił: Dam rozkaz osiodłania oślicy, wsiądę na nią i pójdę wraz z królem; chromy bowiem jest sługa twój.",
      "Tymczasem na sługę twego rzucono oszczerstwo przed moim panem i królem. Ale pan mój i król jest jak anioł Boży... Postąp więc, jak uważasz.",
      "Cały dom mego ojca zasługiwał jedynie na śmierć ze strony pana i króla mojego, mimo to ty przyjąłeś swego sługę między tych, którzy jedzą z twego stołu. Jakież mi pozostaje prawo skarżenia się jeszcze przed królem?”",
      "Król odpowiedział: „Na co przedłużać rozmowę? Postanawiam, że ty i Siba podzielicie pole między siebie”.",
      "Meribbaal powiedział do króla: „Niechby nawet wszystko zabrał. Dobrze, że mój pan i król powrócił szczęśliwie do swego domu”.",
      "Również Barzillaj Gileadyta przybył z Rogelim i towarzyszył królowi, by pożegnać się z nim nad Jordanem.",
      "Barzillaj był bardzo stary. Liczył osiemdziesiąt lat. Otoczył króla opieką podczas jego pobytu w Machanaim. Był to człowiek bardzo bogaty.",
      "Powiedział król do Barzillaja: „Chodź ze mną, bym cię mógł gościć u siebie w Jerozolimie”.",
      "Barzillaj odpowiedział królowi: „Ileż lat pozostaje mi jeszcze do życia, abym szedł z królem do Jerozolimy?",
      "Liczę obecnie osiemdziesiąt lat. Czy potrafię rozróżnić między tym, co dobre, i tym, co liche? Czy sługa twój potrafi zasmakować w tym, co zje lub wypije? Czy potrafi słuchać uważnie głosu śpiewaków i śpiewaczek? Po cóż sługa twój ma być jeszcze ciężarem dla mojego pana i króla?",
      "Sługa twój przejdzie najwyżej z królem przez Jordan. Po cóż więc król miałby mi dawać aż taką dopłatę?",
      "Pozwól słudze swojemu powrócić. Umrę w swym mieście obok grobu swego ojca i matki. Natomiast twój sługa Kimham będzie towarzyszyć mojemu panu i królowi. Jemu uczyń to, co uważasz za dobre”.",
      "Król oświadczył: „Niech idzie ze mną Kimham. Uczynię mu, co za dobre uważasz. Uczynię ci wszystko, czegokolwiek ode mnie zapragniesz”.",
      "Wszyscy ludzie przeprawili się przez Jordan. Przeprawił się też król. Król ucałował Barzillaja i pobłogosławił. Powrócił on potem do siebie.",
      "Król udał się do Gilgal. Szedł z nim Kimham. Wszystek lud z Judy oraz połowa wojska izraelskiego towarzyszyli królowi.",
      "Lecz oto wszyscy ludzie Izraela przybyli przed króla i postawili królowi pytanie: „Dlaczego nasi bracia, ludzie z Judy, prowadzili cię i przeprawili przez Jordan, tak króla, jego rodzinę, jak i wszystkich ludzi Dawida wraz z nim?”",
      "Wszyscy ludzie Judy odpowiedzieli Izraelitom: „Dlatego, że król jest dla mnie bliższy. Czemu popadasz w gniew z tego powodu? Czy zabraliśmy co z króla? Czy przyniósł nam jaki dar?”",
      "Izraelici odpowiedzieli ludziom Judy: „Dziesięciokrotnie większe mam prawo do króla, a i co do Dawida mam nad tobą pierwszeństwo. Dlaczego więc mnie lekceważyłeś? Czy nie z mojej strony powstał najpierw wniosek, aby króla przywrócić?” Ale słowa mężów Judy były twardsze niż mężów Izraela."
    ],
    [
      "Znalazł się tam pewien człowiek zły, któremu było na imię Szeba, syn Bikriego, Beniaminita. Zatrąbił w róg i krzyknął: „Nie mamy żadnego działu w Dawidzie ani dziedzictwa w synu Jessego. Do namiotów swoich, Izraelu!”",
      "Wtedy wszyscy mężowie izraelscy odstąpili Dawida i poszli za Szebą, synem Bikriego. Mężowie jednak Judy od Jordanu aż do Jerozolimy stali wiernie przy swoim królu.",
      "Dawid przybył do domu w Jerozolimie. Dziesięć swych nałożnic, które zostawił celem pilnowania pałacu, kazał niezwłocznie przeprowadzić do domu będącego pod strażą. Tam miał o nie staranie, lecz więcej się do nich nie zbliżał. Żyły tak oddzielone aż do swej śmierci — jakby wdowy za życia.",
      "[Pewnego razu] rzekł król do Amasy: „Zwołaj do mnie mężów Judy w ciągu trzech dni, a potem stawisz się tutaj”.",
      "Amasa udał się w celu zwołania pokolenia Judy, przedłużał jednak swój pobyt poza czas wyznaczony.",
      "Dawid powiedział Abiszajowi: „Szeba, syn Bikriego, będzie dla nas o wiele gorszy niż Absalom. Zbierz zaraz sługi swojego pana i puść się za nim w pogoń, aby nie znalazł sobie jakichś miast niedostępnych i nie zniknął nam z oczu”.",
      "Mężowie Joaba wyruszyli więc za nim wraz z Keretytami, Peletytami i wszystkimi bohaterami. Ciągnęli z Jerozolimy, by ścigać Szebę, syna Bikriego.",
      "Znajdowali się właśnie obok wielkiego kamienia będącego w Gibeonie, gdy spotkał ich Amasa. Joab ubrany był w zbroję, na którą przypasał miecz. Razem z pochwą był on przypięty do jego bioder: wysunął się on i wypadł.",
      "Joab przemówił do Amasy: „Jak zdrowie, mój bracie?” Joab ujął przy tym Amasę prawą ręką za brodę, aby go ucałować.",
      "Amasa nie zwrócił jednak uwagi na miecz w drugiej ręce Joaba. Ten pchnął go nim w brzuch tak, że wnętrzności wylały się na ziemię. Drugiego ciosu nie potrzeba było zadawać, bo umarł. Joab i Abiszaj, brat jego, puścili się w pogoń za Szebą, synem Bikriego.",
      "Jeden z młodych ludzi Joaba stanął nad ciałem i wołał: „Kto jest przychylny Joabowi i kto jest za Dawidem, niech idzie za Joabem”.",
      "Amasa leżał zbroczony krwią pośrodku ruchliwej drogi. Człowiek ów zauważył, że przystawali wszyscy ludzie. Odrzucił więc Amasę z drogi na pole i przykrył go wierzchnią swą szatą: zauważył bowiem, że każdy z przechodniów zatrzymywał się.",
      "Po usunięciu Amasy z uczęszczanej drogi wszyscy szli za Joabem, aby ścigać Szebę, syna Bikriego.",
      "Joab przeszedł przez ziemie wszystkich pokoleń izraelskich do Abel-Bet-Maaki. Zebrali się też wszyscy Beeryci i poszli za nim.",
      "Przyszedłszy, obiegli [Szebę] w Abel-Bet-Maaka. Dookoła miasta zbudowali nasyp, wznoszący się na wysokość murów. Wszystek lud, który miał Joab przy sobie, przyłożył się do niszczenia murów.",
      "Z miasta zawołała wtedy pewna mądra kobieta: „Słuchajcie! Słuchajcie! Bądźcie łaskawi powiedzieć Joabowi: „Zbliż się tutaj, bo chcę z tobą pomówić”.",
      "Kiedy przybliżył się Joab, kobieta spytała: „Ty jesteś Joab?” Odpowiedział: „Tak, ja”. Powiedziała wtedy do niego: „Posłuchaj słów służebnicy swojej”. Odrzekł: „Słucham”.",
      "I mówiła dalej, co następuje: „Od najdawniejszych czasów zwykło się mówić w ten sposób: „Zapytać należy przede wszystkim w Abel i tak niech załatwią”.",
      "Należę do najspokojniejszych i najwierniejszych w Izraelu. Ty chcesz zburzyć głównie miasto izraelskie. Dlaczego zamierzasz zniszczyć dziedzictwo Jahwe?”",
      "Joab odrzekł: „O, dalekie, dalekie to ode mnie. Nie zamierzam ani burzyć, ani niszczyć.",
      "Nie tak sprawa wygląda. Jednak człowiek pewien z gór efraimskich, któremu na imię Szeba, syn Bikriego, podniósł rękę na króla Dawida. Oddajcie więc jego samego, a odstąpię od miasta”. Kobieta odpowiedziała Joabowi: „Zaraz głowę jego wyrzucę ci przez mur”.",
      "Mądra kobieta udała się do całego ludu. Ścięto głowę Szeby, syna Bikriego, i odesłano ją Joabowi. On zaś zagrał na rogu i odstąpiono od miasta. Każdy udał się do swego namiotu. Joab tymczasem wrócił do króla w Jerozolimie.",
      "Joab zamianowany został dowódcą całego wojska izraelskiego, Benajasz zaś, syn Jojady — dowódcą Keretytów i Peletytów.",
      "Adoram został zarządcą spraw pańszczyźnianych, Jozafat, syn Achiluda, został pisarzem.",
      "Szeja — kanclerzem, a Sadok i Abiatar — kapłanami.",
      "Również Ira, pochodzący od Jaira, został kapłanem Dawida."
    ],
    [
      "W czasach Dawida nastał głód, trwający trzy lata z rzędu. Dawid więc radził się Jahwe. A Jahwe dał mu taką odpowiedź: „To z powodu Saula i jego krwawego domu: bo wymordował on Gibeonitów”.",
      "Król wezwał do siebie Gibeonitów i rozmawiał z nimi. Gibeonici nie wywodzili się z Izraelitów, lecz z resztek Amorytów. Chociaż Izraelici przysięgli im, jednak Saul starał się ich wyniszczyć z powodu gorliwości dla Izraela i Judy.",
      "Dawid zapytał Gibeonitów: „Co wam winienem uczynić i czym was ułagodzić, abyście błogosławili dziedzictwo Jahwe?”",
      "Oświadczyli mu Gibeonici: „Nie chodzi nam o srebro ani złoto Saula i jego rodu; nie chcemy również spowodować śmierci żadnego człowieka w Izraelu”. Zapytał: „Co chcecie, bym wam uczynił?”",
      "Odpowiedzieli królowi: „[Z powodu] człowieka, który nas niszczył i zamierzał naszą zgubę, żebyśmy przestali istnieć w jakimkolwiek okręgu Izraela,",
      "[żądamy] wydania nam siedmiu mężczyzn z jego rodu. Powiesimy ich wobec Jahwe na wzgórzu Saula, który był wybrańcem Jahwe”. Król odpowiedział: „Wydam ich wam”.",
      "Król ulitował się jednak nad Meribbaalem, synem Jonatana, syna Saula. Powodem była przysięga złożona wobec Jahwe, wiążąca Dawida i Jonatana, syna Saula.",
      "Król pojmał dwóch synów Rispy, córki Ajji, których zrodziła dla Saula: Amorniego, Meribbaala, pięciu synów Merab, córki Saula, których zrodziła dla Adriela, syna Barzillaja z Mecholi.",
      "Oddał ich w ręce Gibeonitów. Powiesili ich oni na wzgórzu wobec Jahwe. Razem zginęło ich siedmiu. Zostali straceni w pierwsze dni żniw: był to początek żniw jęczmienia.",
      "Rispa wzięła worek i rozłożywszy go na kamieniu, od początku żniw aż do zroszenia ich deszczem z nieba, nie dozwalała, by w ciągu dnia rzucało się na nich ptactwo z powietrza, a dzikie zwierzęta wśród nocy.",
      "Zawiadomiono Dawida o tym, co zrobiła Rispa, córka Ajji i nałożnica Saula.",
      "Dawid podążył, by od obywateli Jabesz w Gileadzie zabrać kości Saula i kości Jonatana — jego syna, które wzięli po kryjomu z placu w Bet-Szan, gdzie zostali powieszeni przez Filistynów, wtedy gdy Filistyni zadali klęskę Saulowi na wzgórzu Gilboa.",
      "Zabrał stąd kości Saula i kości jego syna Jonatana, pozbierano również kości powieszonych.",
      "Pochowano je z kośćmi Saula i jego syna Jonatana w krainie Beniamina w Sela, w grobie jego ojca — Kisza. Zrobiono wszystko tak, jak król zarządził. Potem dopiero Bóg okazał się dla kraju łaskawy.",
      "Znowu doszło do wojny między Filistynami a Izraelem. Do walki z Filistynami wyruszył Dawid ze swymi sługami do Gob.",
      "Tymczasem tutaj był niejaki Dodo, syn Joasza, pochodzący od Rafy. Dzida jego ważyła trzysta syklów brązu, miał też przypasany nowy miecz. Mówił on, że chce zabić Dawida.",
      "Ale Abiszaj, syn Serui, przyszedł mu z pomocą. Uderzył na Filistyna i zabił go. Wtedy ludzie Dawida zaklinali go, mówiąc: „Nie pójdziesz z nami dalej do walki, abyś nie zagasił światła Izraela”.",
      "Jeszcze raz doszło do wojny z Filistynami w Gob. Sibbekaj Chuszatyta zabił wtedy Safa, pochodzącego od Rafy.",
      "Kiedy doszło do nowej walki z Filistynami w Gob, Elchanan z Betlejem, syn Jaira, zabił Goliata z Gat, którego drzewce dzidy wyglądało jak wał tkacki.",
      "I jedna jeszcze odbyła się walka w Gat. Pokazał się tam człowiek wielkiego wzrostu, który miał u każdej ręki po sześć palców i po sześć palców u każdej nogi — razem dwadzieścia cztery palce. Pochodził on również od Rafy.",
      "Kiedy urągał Izraelitom, zabił go Jonatan, syn Szimei, brata Dawidowego.",
      "Ci czterej pochodzili od Rafy z Gat. Polegli oni z ręki Dawida i z ręki jego sług."
    ],
    [
      "Dawid wygłosił na cześć Jahwe słowa pieśni. Było to wtedy, gdy Jahwe wyzwolił go z ręki Saula.",
      "Mówił: „Jahwe, opoko moja i twierdzo, mój wybawicielu.",
      "Boże mój, skało moja, na którą się chronię, tarczo moja, mocy zbawienia mego i moja obrono! Ty mnie wyzwalasz od wszelkiej przemocy.",
      "Wzywam godnego chwały Jahwe, a od nieprzyjaciół moich będą wolny.",
      "Ogarnęły mnie fale śmierci, i zatrwożyły mnie potoki zguby.",
      "Oplatały mnie pęta Szeolu, zaskoczyły mnie sidła śmierci.",
      "W moim utrapieniu wzywam Jahwe i wołam do Boga mojego. I usłyszał głos mój ze świątyni swojej, a krzyk mój dotarł do Jego uszu.",
      "Zatrzęsła się i zadrżała ziemia. Posady niebios się poruszyły, zatrzęsły się, bo On zapłonął gniewem.",
      "Wzniósł się dym z jego nozdrzy, z ust Jego — ogień trawiący, (i zapaliły się węgle od Niego).",
      "Nagiął niebiosa i zstąpił, a chmura czarna była pod Jego stopami.",
      "Lecąc, cwałował na cherubie, a skrzydła wiatru Go niosły.",
      "Otoczył się mrokiem niby namiotem; ciemną wodą, gęstymi chmurami.",
      "Od blasku Jego obecności rozżarzyły się węgle ogniste.",
      "Jahwe odezwał się z nieba grzmotem. Najwyższy głos swój dał słyszeć.",
      "Wypuścił strzały i rozproszył [wrogów], błyskawice — i zamęt wśród nich wprowadził.",
      "Aż ukazało się dno morza i obnażyły się posady lądu ziemskiego od groźnej nagany Jahwe, od tchnienia wichru Jego nozdrzy.",
      "Wyciąga rękę z wysoka i chwyta mnie, wydobywa mnie z toni ogromnej.",
      "Wyrywa mnie od przemożnego nieprzyjaciela, od mocniejszych ode mnie, co mnie nienawidzą.",
      "Napadają na mnie w dzień dla mnie złowrogi, lecz Jahwe był dla mnie obroną.",
      "I wyprowadza mnie na miejsce przestronne, ocala, bo mnie miłuje.",
      "Jahwe nagradza mnie za sprawiedliwość, odpłaca mi według czystości rąk moich,",
      "bo strzegłem dróg Jahwe i nie odszedłem przez grzech od Boga mojego,",
      "bo wszystkie przykazania Jego mam przed oczami i nie odrzucam od siebie Jego poleceń,",
      "lecz jestem wobec Niego bez skazy i winy się wystrzegam.",
      "Jahwe nagradza mnie za sprawiedliwość, za czystość rąk moich przed Jego oczyma.",
      "Dla miłującego jesteś miłościwy i działasz szlachetnie względem szlachetnych,",
      "względem szczerego okazujesz się szczerym, wobec przebiegłego jesteś roztropny.",
      "Albowiem Ty wybawiasz naród uniżony, a oczy wyniosłe pognębiasz.",
      "Bo Ty, o Jahwe, jesteś moim światłem; Jahwe rozjaśnia moje ciemności.",
      "Bo z Tobą zdobywam wały, dzięki mojemu Bogu przez mur przeskakuję.",
      "Droga Boża jest nieskalana, słowo Jahwe ogniem doświadczone. On tarczą dla wszystkich, którzy doń się chronią.",
      "Bo któż jest bogiem prócz Jahwe lub któż jest skałą prócz Boga naszego?",
      "Bóg, co przepasuje mnie mocą i nienaganną czyni moją drogę.",
      "On daje moim nogom rączość nóg łani i stawia mnie na wyżynach.",
      "On ćwiczył ręce moje do bitwy, a ramiona — do napinania spiżowego łuku.",
      "Dajesz mi tarczę Twą dla ocalenia, a troskliwość Twoja czyni mnie wielkim.",
      "Wydłużasz mi kroki na drodze i stopy moje się nie chwieją.",
      "Ścigam mych wrogów i niszczę, a nie wracam, póki nie zginą.",
      "Pobiłem ich — nie mogli się podnieść; upadli pod moje stopy.",
      "Mocą przepasałeś mnie do bitwy, a stawiających opór zgiąłeś przede mną,",
      "do ucieczki zmuszasz mych wrogów; wytracasz tych, co mnie nienawidzą.",
      "Wołają — lecz nie ma wybawcy — do Jahwe — lecz im nie odpowiada.",
      "Jak proch na wietrze ich rozrzucę, zdepcę jak błoto uliczne.",
      "Ty mnie ocalasz od buntów ludu, ustanawiasz mnie głową narodów. Służy mi lud, którego nie znam.",
      "Schlebiali mi cudzoziemcy; byli mi posłuszni na pierwsze wezwanie.",
      "Cudzoziemcy bledną, z drżeniem wychodzą ze swoich warowni.",
      "Niech żyje Jahwe! Opoka moja niech będzie błogosławiona! Niech wznosi się chwała Boga, Opoki mego zbawienia,",
      "Boga, który mnie pomścił i poddał mi ludy:",
      "Wyzwala mnie od nieprzyjaciół, wynosi nad wrogów i uwalnia od gwałtowników.",
      "Jahwe, będę Cię przeto sławił wśród narodów i psalm będę głosił Twojemu imieniu.",
      "Tyś zwycięstwa wielkie dał królowi i Twemu pomazańcowi okazałeś łaskę, Dawidowi i jego potomstwu na wieki”."
    ],
    [
      "Oto ostatnie słowa Dawida. Wypowiedź Dawida, syna Jessego, wypowiedź człowieka wyniesionego wysoko, pomazańca Boga Jakubowego, śpiewaka, który spodobał się Izraelowi:",
      "„Duch Jahwe mówi przeze mnie i Jego słowo na moim jest języku.",
      "Bóg Jakuba przemówił do mnie, rozmawiał ze mną On — Opoka Izraela. „Kto sprawiedliwie rządzi człowiekiem, kto rządzi w Bożej bojaźni,",
      "jest jak światło poranka, kiedy wschodzi słońce bezchmurnego poranka, co uperla po deszczu ruń ziemi”.",
      "Czy nie podobnie postępuje Bóg z moim domem który przymierze wieczne zawarł ze mną, we wszystkim ustalone i zabezpieczone? Czyż temu, co mi do zbawienia służy i do radości, zabroni rozwoju?",
      "Ludzie źli są jak ciernie precz wyrzucane, których ręką dotykać nie można.",
      "Kto zaś je podjąć musi, chwyta za żelazo lub drzewce włóczni i spala ogniem na miejscu”.",
      "A oto są imiona bohaterów Dawidowych: Iszbaal Chakmonita, przywódca Trójki, jest to ten, który powalił włócznią ośmiu ludzi w jednym spotkaniu.",
      "Po nim jest Eleazar, syn Dodo, Achochita — jeden z Trzech bohaterów, który towarzyszył Dawidowi w Pas-Dammim, gdy Filistyni zgromadzili się do bitwy. Kiedy Izraelici zaczęli się cofać,",
      "on wtedy powstał i bił się z Filistynami, dopóki nie omdlała mu ręka i nie obwisła wraz z mieczem. W tym dniu właśnie Jahwe spowodował wielkie zwycięstwo. Lud wrócił tylko po to, by zabrać łupy.",
      "Po nim jest Szamma, syn Agego z Harar. Pewnego razu zebrali się Filistyni w Lechi. Był tam obszar pola pełen soczewicy. Kiedy wojsko uciekało przed Filistynami,",
      "on pozostał na środku pola, wyswobodził je i pobił Filistynów. Jahwe sprawił wtedy wielkie zwycięstwo.",
      "Pewnego razu przybyli owi Trzej spośród Trzydziestu na początku żniwa do Dawida do groty Adullam, podczas gdy oddział Filistynów rozbił obóz w dolinie Refaim.",
      "Dawid był wtedy w twierdzy, a załoga filistyńska przebywała tym razem w Betlejem.",
      "Dawid odczuwał pragnienie i rzekł: „Kto mię napoi wodą z betlejemskiego źródła, znajdującego się przy bramie?”",
      "Przebili się wtedy ci Trzej bohaterowie przez ten obóz filistyński i zaczerpnęli wody z cysterny betlejemskiej, znajdującej się przy bramie. Zabrali wodę z sobą i przynieśli do Dawida, lecz on pić jej nie chciał, ale wylał ją w ofierze dla Jahwe.",
      "Powiedział: „O, Jahwe, dalekie to ode mnie, bym to uczynił! Czyż będę pił krew ludzi, którzy z narażeniem życia podjęli tę wyprawę?” Nie chciał się jej napić. Tego dokonali ci Trzej bohaterowie.",
      "Abiszaj, brat Joaba, syn Serui, był dowódcą Trzydziestki. Wymachiwał on dzidą nad trzystu poległymi i zażywał sławy u Trzydziestki.",
      "Spośród Trzydziestu był najbardziej poważany, był dla nich wodzem, lecz nie dorównywał owej Trójce.",
      "Benajasz, syn Jojady z Kabseel, również był mężem walecznym i sławnym. Pobił on dwóch [synów] Ariela z Moab. On to zszedł do cysterny i zabił w niej lwa w dzień, gdy była śnieżyca.",
      "Zabił on również Egipcjanina ogromnego wzrostu. Egipcjanin trzymał w ręku dzidę, podczas gdy on poszedł na niego z kijem. Wyrwawszy dzidę z ręki Egipcjanina, zabił go jego własną dzidą.",
      "Tego dokonał Benajasz, syn Jojady. I on miał sławę wśród Trzydziestu bohaterów.",
      "Między Trzydziestu był poważany, lecz nie dorównywał owej Trójce. Dawid postawił go nad przyboczną swoją strażą.",
      "Do tych Trzydziestu należał również Asahel, brat Joaba, Elchanan, syn Dodo z Betlejem,",
      "Szamma z Charod, Elika z Charod,",
      "Cheles Peletyta. Ira, syn Ikkesza z Tekoa,",
      "Abiezer z Anatot, Sibbekaj z Chuszy,",
      "Salmon z Achoaz, Maheraj z Netofy,",
      "Cheleb, syn Baany z Netofy, Ittaj, syn Ribaja z Gibea, z synów Beniaminowych,",
      "Benajasz z Pireatonu, Hiddaj z Potoków Gaasz,",
      "Abi-Albon z Araby, Azmawet z Bachurim,",
      "Eliachba z Szaalbim, Jaszen, syn Jonatana,",
      "Szamma z Hararu, Achiam, syn Szarara z Araru,",
      "Elifelet, syn Achasbaja z Bet-Maaka, Eliam, syn Achitofela z Gilo,",
      "Chesrau z Karmelu, Paarai z Arabu,",
      "Jigeal, syn Natana z Soby, Bani z Gad,",
      "Selek Ammonita, Nachraj z Berrot, obaj giermkowie Joaba, syna Serui,",
      "Ira z Jattir, Gereb z Jattir.",
      "Uriasz Chetyta. Razem trzydziestu siedmiu."
    ],
    [
      "Jeszcze raz Jahwe zapłonął gniewem przeciw Izraelitom. Pobudził przeciw nim Dawida słowami: „Idź i policz Izraela i Judę!”",
      "Wydał więc król rozkaz Joabowi, dowódcy wojsk, który był z nim: „Staraj się przejść po wszystkich pokoleniach izraelskich od Dan do Beer-Szeby i policz ludzi, abym się dowiedział, jaka jest liczba narodu”.",
      "Joab odpowiedział królowi: „Oby Jahwe, Bóg twój, do ludu dołożył jeszcze sto razy tyle do tej liczby, która jest obecnie i którą widzą oczy mojego pana i króla. Dlaczego jednak pan mój i król tej rzeczy wymaga?”",
      "Rozkaz królewski przemógł Joaba i przywódców wojska. Joab oddalił się wraz z przywódcami od oblicza królewskiego, aby zliczyć ludność Izraela.",
      "Przeprawili się przez Jordan i zatrzymali się chwilowo w Aroerze, na południe od miasta, które znajdowało się w środku doliny Gad, w stronę Jazer,",
      "następnie przybyli do Gileadu, do krainy Chetytów i do Kadesz, aż dotarli do Dan i okolic Sydonu.",
      "Udali się potem do twierdzy Tyru, a później do wszystkich miast Chiwwitów i Kananejczyków. Potem skierowali się na południe do kraju Judy i Beer-Szeby.",
      "Obeszli w ten sposób cały kraj. Po dziewięciu miesiącach i dwudziestu dniach powrócili do Jerozolimy.",
      "Joab przekazał liczbę ludności królowi. Izrael liczył osiemset tysięcy mężczyzn zdolnych do noszenia miecza, Juda zaś pięćset tysięcy.",
      "Serce Dawida zadrżało, dlatego że zliczył lud. Dawid zwrócił się do Jahwe: „Bardzo zgrzeszyłem tym, czego dokonałem, lecz teraz, o Jahwe, daruj łaskawie winę swego sługi bo postąpiłem nierozsądnie”.",
      "Dawid wstał rano. Wtedy to prorok Gad, „Widzący” Dawida, otrzymał polecenie od Jahwe: „Idź i oświadcz Dawidowi:",
      "To mówi Jahwe: „Trzy możliwości ci przedstawiam. Wybierz sobie jedną z nich, a ja to uczynię”.",
      "Gad udał się do Dawida i przekazał mu następujące oświadczenie: „Czy chcesz, by w twojej ziemi nastało siedem lat głodu, czy wolisz przez trzy miesiące uciekać przed wrogiem, który cię będzie ścigał, czy też przyjść ma na twój kraj zaraza trwająca trzy dni? Pomyśl i rozpatrz — co mam odpowiedzieć Temu, który mię posłał”.",
      "Dawid odpowiedział Gadowi: „Jestem w wielkiej rozterce. Wolę raczej wpaść w ręce Jahwe, gdyż wielkie jest Jego miłosierdzie. W ręce człowieka wpaść nie chcę”.",
      "Jahwe więc dopuścił na Izrael zarazę od rana do ustalonego czasu. Umarło wtedy z narodu od Dan do Beer-Szeby siedemdziesiąt tysięcy ludzi.",
      "Anioł wyciągnął już rękę nad Jerozolimą, by ją wyniszczyć, wtedy właśnie obudziła się u Jahwe litość i rzekł do anioła, który był niszczycielem narodu: „Wystarczy! Cofnij swą rękę!” Anioł Jahwe znajdował się obok klepiska Arauny Jebuzyty.",
      "Dawid widząc, że anioł zabija lud, wołał do Jahwe: „To ja zgrzeszyłem, to ja zawiniłem, a te owce cóż uczyniły? Niech więc dotknie Twa ręka raczej mnie i dom mego ojca”.",
      "Gad przybył w tym dniu do Dawida i powiedział do niego: „Wyjdź, zbuduj dla Jahwe ołtarz na klepisku Arauny Jebyzyty!”",
      "Dawid udał się na słowo Gada według rozkazu Jahwe.",
      "Arauna spojrzał i zobaczył króla i jego świtę, jak się zbliżali ku niemu. Arauna wyszedł naprzeciw i skłonił ku ziemi swe czoło przed królem.",
      "Arauna rzekł: „Po co przychodzi pan mój i król do poddanego?” Dawid odpowiedział: „Nabyć od ciebie klepisko, zbudować ołtarz dla Jahwe, aby powstrzymał zarazę grasującą wśród ludzi”.",
      "Arauna odpowiedział Dawidowi: „Pan mój i król może wziąć je i złożyć ofiarę ze wszystkiego, co za dobre uzna: oto woły na całopalenie, sanie młockarskie i jarzmo z wołów na opał.",
      "Wszystko to, o królu, Arauna oddaje królowi”. Arauna powiedział jeszcze do króla: „Jahwe, Bóg twój, niechaj ma w tobie upodobanie”.",
      "Król odpowiedział Araunie: „Nie! Muszę bowiem kupić to za pieniądze. Nie złożę dla Jahwe, mojego Boga, ofiar, które otrzymam za darmo”. I kupił Dawid klepisko i woły za pięćdziesiąt syklów srebra.",
      "Następnie zbudował tam ołtarz dla Jahwe i złożył ofiary: całopalne i pojednania. Jahwe okazał miłosierdzie krajowi, a zaraza w Izraelu została wstrzymana."
    ]
  ],
  [
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ]
  ],
  [
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ]
  ],
  [
    [
      "Adam, Set, Enosz,",
      "Kenan, Mahalel, Jared,",
      "Chenok, Metuszelach, Lemek,",
      "Noe, Sem, Cham i Jafet.",
      "Synami Jafeta byli: Gomer, Magog, Madaj, Jawan, Tubal, Meszek i Tiras.",
      "Synami Gomera byli: Aszkanaz, Rifat i Togarma.",
      "Synami Jawana byli: Elisza, Tarszisz, Kittim i Rodanim.",
      "Synami Chama byli: Kusz, Micraim, Put i Kenaan.",
      "Synami Kusza byli: Seba, Chawila, Sabta, Rama i Sabteka. A synami Ramy byli: Szeba i Dedan.",
      "Kusz zrodził Nimroda. Ten zaś stał się mocarzem na ziemi.",
      "Micraim zrodził Ludytów, Anomitów, Lehabitów, Naftuchitów,",
      "Patrusytów i Kasluchitów. Z nich wywodzą się Filistyni i Kaftoryci.",
      "Kenaan był ojcem Sydona, swego pierworodnego i Cheta,",
      "nadto Jebuzytów, Amorytów, Girgaszytów,",
      "Chiwwitów, Arkitów, Synków,",
      "Arwadytów, Cemarytów i Chamatytów.",
      "Synami Sema byli: Elam, Aszszur, Arpakszed, Lud i Aram, Us, Chul, Geter i Meszek.",
      "Arpakszed zrodził Szelacha a Szelach Ebera.",
      "Eberowi urodziło się dwóch synów. Jeden nazywał się Peleg, gdyż za jego dni podzielili się [mieszkańcy] ziemi. Jego brat nazywał się Joktan.",
      "Joktan zrodził Almodada, Szefela, Chacarmawela, Jaracha,",
      "Hadorama, Uzala, Dikli,",
      "Ebela, Abimaela, Szeby,",
      "Ofira, Chawili i Jobaba. Ci wszyscy byli synami Joktama.",
      "Sem, Arpakszed, Szelach,",
      "Eber, Peleg, Reu,",
      "Serug, Nachor, Tarach,",
      "Abram, to jest Abraham.",
      "Synami Abrahama byli: Izaak i Ismael.",
      "A to są ich potomkowie: pierworodnym Ismaela był Nebajot, potem Kedar, Adbeel, Mibsam,",
      "Miszma, Duma, Massa, Chadad, Tema,",
      "Jetur, Nafisz i Kedma. Ci byli synami Ismaela.",
      "Synami, których zrodziła Ketura, drugorzędna żona Abrahama, byli Zimran, Jokszan, Medan, Midian, Iszbak i Szuach. Synami Jokszana byli: Szeba i Dedan.",
      "Synami zaś Midiana byli: Efa, Efer, Chanok, Abida i Eldaa. Ci wszyscy byli synami Ketury.",
      "Abraham zrodził Izaaka. Synami Izaaka byli: Ezaw i Izrael.",
      "Synami Ezawa byli: Elifaz, Reuel, Jeusz, Jalam i Korach.",
      "Synami Elifaza byli: Teman, Omar, Cefi, Gatam, Kenaz, Timna i Amalek.",
      "Synami Reuela byli: Nachat, Zerach, Szamma i Mizza.",
      "Synami Seira byli: Lotan, Szobal, Cibon, Ana, Diszon, Ecer i Diszan.",
      "Synami Lotana byli: Chori i Homam, a siostrą Lotana była Timna.",
      "Synami Szobala byli: Aljan, Manachat, Ebal, Szefi i Onam. Synami Cibona byli: Ajja i Ana.",
      "Synem Any był Diszon, a synami Diszona: Chamran, Eszban, Itran i Keran.",
      "Synami Ecera byli: Bilhan, Zaawan i Jaakan. Synami Diszana byli: Uc i Aran.",
      "A oto królowie, którzy panowali w ziemi Edom, zanim jeszcze król Izraelitów zaczął tam panować: Bela, syn Beora. Jego miasto nazywało się Dinhaba.",
      "Po śmierci Beli panował po nim Jobab, syn Zeracha z Bocry",
      "Po śmierci Jobaba panował po nim Chuszam z ziemi Temanitów.",
      "Po śmierci Chuszama panował po nim Hadad, syn Bedada, który pokonał Midianitów na polach Moabu. Miasto jego nazywało się Awit.",
      "Po śmierci Hadada panował po nim Samla z Masreki.",
      "Po śmierci Samli panował po nim Szaul z Rechobot nad Rzeką.",
      "Po śmierci Szaula panował Baal-Chanan, syn Akbora.",
      "Po śmierci Baal-Chanana panował po nim Hadad. Miasto jego nazywało się Pai, a żona jego Mehetabel. Była ona córką Matredy i wnuczką Mezahaba.",
      "Po śmierci Hadada książętami Edomu byli: książę z Timny, książę z Alji, książę z Jetet,",
      "książę z Oholibamy, książę z Eli, książę z Pinonu,",
      "książę z Kenazu, książę z Temanu, książę z Mibcaru,",
      "książę z Magdiel i książę z Iramu. Ci są książętami Edomu."
    ],
    [
      "Synami Izraela byli: Ruben, Symeon, Lewi, Juda, Issachar, Zebulon,",
      "Dan, Józef, Beniamin, Neftali, Gad i Aszer.",
      "Synami Judy byli: Er, Onan i Szela. Tych trzech urodziła mu córka Szuy, Kananejka. Er pierworodny Judy, sprzeniewierzył się wobec Jahwe i sprawił On, że umarł.",
      "Synowa jego Tamar urodziła mu Pereca i Zeracha. Wszystkich synów Judy było więc pięciu.",
      "Synami Pereca byli: Checron i Chamul;",
      "synami Zeracha: Zimri, Etan, Heman, Kalkol i Darda — razem pięciu.",
      "Synem Zimriego był Karmi, a synem Karmiego Akar, który sprowadził nieszczęście na Izraela z powodu przestępstwa względem rzeczom objętym klątwą.",
      "Synem Etana był Azarja.",
      "Checronowi urodzili się synowie: Jerachmeel, Ram i Kaleb.",
      "Ram był ojcem Amminadaba, Amminadab był ojcem Nachszona, księcia potomków Judy.",
      "Nachszon był ojcem Solmy, a Solma ojcem Booza.",
      "Booz był ojcem Obeda, a Obed był ojcem Jiszaja.",
      "Jiszaj był ojcem Eliaba, swego pierworodnego. Drugim [synem] był Abinadab, trzecim Szima,",
      "czwartym Netanel, piątym Raddaj,",
      "szóstym Ocem, a siódmym Dawid.",
      "Siostrami ich były Ceruja i Abigail. Ceruja miała trzech synów: Abszaja, Joaba i Asaela.",
      "Abigail urodziła Amasę; ojcem Amasy był Jeter, Ismaelita.",
      "Kaleb, syn Checrona, zrodził Azubę i Jeriota. A to jej synowie: Jeszer, Szobab i Ardon.",
      "Po śmierci Azuby pojął Kaleb za żonę Efratę, która urodziła mu Chura.",
      "Chur był ojcem Uriego, Uri znów ojcem Bacalela.",
      "Potem przyszedł Checron do córki Makira, ojca Gileada, i wziął ją za żonę, mając już sześćdziesiąt lat; urodziła mu Seguba.",
      "Segub był ojcem Jaira, który posiadał dwadzieścia trzy miasta w ziemi Gilead.",
      "Ale Geszur i Aram zajęli osiedla Jaira oraz Kenat i należące do niego miejscowości: [razem] sześćdziesiąt osad. One wszystkie należały do synów Makira, ojca Gileada.",
      "Po śmierci Checrona Kaleb należał do Efrat. Zoną Checrona była Abia, która urodziła mu Aszchura, ojca Tekoi.",
      "Synami Jerachmeela, pierworodnego Checrona, byli: pierworodny Ram, następnie Buna, Oren, Ocem i Achijja.",
      "Jerachmeel miał też drugą żonę imieniem Atara, która była matką Onama.",
      "Synami Rama, pierworodnego Jerachmeela, byli: Maac, Jamin i Eker.",
      "Synami Onama byli: Szammaj i Jada. Synami zaś Szammaja: Nadab i Abiszur.",
      "Żona Abiszura, imieniem Abihail, urodziła mu Achbana i Molida.",
      "Synami Nadaba byli: Seled i Appaim. Seled umarł, nie mając synów.",
      "Synem Appaima był Jiszi. Synem Jisziego był Szeszan, a synem Szeszana: Achlaj.",
      "Synami Jady, brata Szammaja, byli: Jeter i Jonatan. Jeter umarł nie mając synów.",
      "Synami Jonatana byli: Pelet i Zaza. Ci oto są potomkowie Jerachmeela.",
      "Szeszan nie miał synów, lecz tylko córki. Szeszan miał jednak niewolnika egipskiego imieniem Jarcha.",
      "Szeszan dał więc niewolnikowi Jarsze córkę swą za żonę, a ona urodziła mu Attaja.",
      "Attaj znów był ojcem Natana, a Natan był ojcem Zabada.",
      "Zabad był ojcem Eflala, a Eflal był ojcem Obeda.",
      "Obed był ojcem Jezu, a Jezu był ojcem Azarji.",
      "Azarja był ojcem Cheleca, a Chelec był ojcem Elasy.",
      "Elasa był ojcem Sismaja, a Sismaj był ojcem Szalluma.",
      "Szallum był ojcem Jekamii, a Jekamia był ojcem Eliszamy.",
      "Potomkami Kaleba, brata Jerachmeela, byli: jego syn pierworodny Mesza, ojciec Zifa, drugim synem był Maresza, ojciec Chebrona.",
      "Synami Chebrona byli: Korach, Tappuach, Rekem i Szema.",
      "Szema zrodził Rachama, ojca Jorkoama, a Rekem zrodził Szammaja.",
      "Synem Szammaja był Maon, ojciec Betcura.",
      "Efa, drugorzędna żona Kaleba, urodziła Charana, Mocę i Gazeza. Charan Jahdaja.",
      "Synami Jahdaja byli: Regem, Jotam, Geszan, Pelet, Efa i Szaaf.",
      "Drugorzędna żona Kaleba, Maaka, urodziła Szebera i Tirchanę.",
      "Urodziła również Szaafa, ojca Madmanny, i Szewę, ojca Makbeny i Gibei. Córką Kaleba była Aksa.",
      "Ci są potomkami Kaleba. Synami Chura, pierworodnego z Efraty, byli: Szobal, ojciec Kirjat-Jearima,",
      "Salma, ojciec Bet-Lechema, i Charef, ojciec Bet-Gadera.",
      "Szobal, ojciec Kirjat-Jearima, miał synów: Reaję, Hasriego i Manachata",
      "Oto rody Kifjat-Jearima: Itrytowie, Putytowie, Szumatytowie i Miszraitowie. Od nich pochodzą: Coreatyci i Esztaulici.",
      "Synami Salmy byli: Bet-Lechem, Netofatyci, Atrot, Bet- Joab, połowa Manachtytów, Coreici,",
      "rody Sofrytów, mieszkańcy Jabbec, Tiratyci, Szimatyci, Sukatyci; ci są Kenitami, pochodzącymi od Chammata, ojca Bet-Rekaba."
    ],
    [
      "A oto synowie Dawida, którzy mu się urodzili w Chebronie: pierworodny Amnon z Achinoam Jizreelitki, drugi Daniel z Abigail, pochodzącej z Karmelu,",
      "trzeci Abszalom, syn Maaki, córki Talmaja, króla Geszuru, czwarty Adonijja, syn Chaggity,",
      "piąty Szefatja z Abital i szósty Itream z jego żony Egli.",
      "Tych sześciu [synów] urodziło mu się w Chebronie. Królował tam siedem lat i sześć miesięcy, a w Jeruzalem królował trzydzieści trzy lata.",
      "W Jeruzalem urodzili mu się: Szima, Szobab, Natan i Salomon, ci czterej z Bat-Szeby, córki Ammiela",
      "Następnie Ibchar, Eliszua,",
      "Nefeg, Jafia,",
      "Eliszama, Eljada i Elifelet, [razem] siedmiu.",
      "Wszyscy oni byli synami Dawida, nie licząc synów z żon drugorzędnych. Siostrą ich była Tamar.",
      "Synem Salomona był Roboam, a jego synem Abia, jego synem Asa, jego synem Jozafat,",
      "jego synem Joram, jego synem Ochozjasz, jego synem Joas,",
      "jego synem Amazjasz, jego synem Azariasz, jego synem Jotam,",
      "jego synem Achaz, jego synem Ezechiasz, jego synem Manasse,",
      "jego synem Amon, a jego synem Jozjasz.",
      "Synami Jozjasza byli: pierworodnym Jochanan, drugim Jojakim, trzecim Sedecjasz, czwartym Szallum.",
      "Potomkami Jojakima byli: jego syn Jechoniasz i jego syn Sedecjasz.",
      "Synami uprowadzonego do niewoli Jechoniasza byli: Szealtiel,",
      "Malkiram, Pedaja, Szenaccar, Jekamja, Hoszama i Nedabja.",
      "Synami Pedai byli: Zerubbabel i Szimi. Synami Zerubbabela byli: Meszullam i Chananja, a siostrą ich była Szelomit.",
      "Synami Meszullama byli: Chaszuba, Ohel, Berekja, Chasadja i Juszab-Chesed [razem] pięciu.",
      "Synami Chananji byli: Pelatja, Joszaja, Refaja, Aman, Obadja i Szekanja.",
      "Synem Szekanji był Szemajasz, a synami Szemajasza byli: Chattusz, Jigal, Bariach, Nearia i Szafat [razem] sześciu.",
      "Synami Nearji byli: Eljoenaj, Ezechiasz i Azrikam [razem] trzech.",
      "Synami Eljoenaja byli: Hodawjahu, Eljaszib, Pelaja, Akkub, Jochanan, Delaja i Anani [razem] siedmiu."
    ],
    [
      "Synami Judy byli: Perec, Checron, Kaleb, Chur i Szobal.",
      "Reaja, syn Szobala zrodził Jachata, a Jachat zrodził Achumaja i Lahada. To są rody Coreatytów.",
      "A ci [pochodzą] od ojca Etama: Jizreel, Jiszma i Jidbasz; siostra ich miała na imię Haclelponi.",
      "Penuel zrodził Gedora, a Ezer zrodził Chuszy. To są synowie Chura, pierworodnego Efraty, który zrodził Bet-Lechema.",
      "Aszchur, ojciec Tekoi, miał dwie żony: Chelę i Naarę.",
      "Naara urodziła mu Achuzzama, Chefera, Temnitów i Achasztarytów. Ci byli synami Naary.",
      "Synami Cheli byli: Ceret, Cochar i Etnan.",
      "Koc zrodził Anuba, Hacobeba i rody Acharchela, syna Haruma.",
      "Jabec miał większe poważanie niż jego bracia. Jego matka nazwała go Jabec, mówiąc: „W bólu go porodziłam”.",
      "A Jabec wzywał Boga Izraela, mówiąc: „Obyś mi błogosławił i rozszerzał posiadłości moje. Niech ręka Twoja będzie ze mną, zachowaj mnie od złego, żebym był wolny od cierpień”. I dał mu Bóg to, o co prosił.",
      "Kelub, brat Szuchy, zrodził Mechira, a ten znów zrodził Esztona.",
      "Eszton zrodził Bet-Rafy, Iaseacha i Techinny, ojca Ir-Nachasza. Ci oto są mężami z Rekab.",
      "Synami Kenaza byli: Otniel i Seraja, a synami Otniela: Chatat i Meonotaj.",
      "Meonotaj zrodził Ofry. Seraja zrodził Joaba, który zrodził Ge-Charaszim — byli bowiem rzemieślnikami.",
      "Synami Kaleba, który był synem Jefunnego, byli: Ir, Ela i Naam, synem Eli był Kenaz.",
      "Synami Jehallelela byli: Zif, Zifa, Tirja i Asarel.",
      "Synami Ezry byli: Jeter, Mered, Efer i Jalon. Jeter zrodził Miriam, Szammaja i Jiszbacha, a ten zrodził Esztemoi.",
      "Żona jego Judejka, urodziła Jereda, ojca Gedora, Chebera, ojca Soko, i Jekutiela, ojca Zanoacha. To byli synowie Bitji, córki faraona, którą pojął [za żonę] Mered.",
      "Synami jego żydowskiej żony, siostry Nachama, byli ojciec Keili, Garmita i Esztemoa, Maakatyta.",
      "Synami zaś Szimona byli: Amnon, Rinna, Ben-Chanan i Tilon. Synami znów Jiszli byli: Zochet i synowie Zocheta.",
      "Synami Szeli, syna Judy, byli: Er, ojciec Leki, i Lada, ojciec Mareszy oraz rodów pracujących w wytwórni bisioru w Bet-Aszbea,",
      "Jokim, mężowie z Kozeby, Joasz i Saraf, którzy ożenili się w Moabie, ale powrócili do Betlejem. To są dawne dzieje.",
      "Byli oni garncarzami i mieszkali w Netaim oraz w Gederze. Mieszkali przy królu, będąc w jego służbie.",
      "Synami Symeona byli: Nemuel, Jamin, Jarib, Zerach, Saul.",
      "Jego synem był Szallum, jego synem Mibsam, a jego synem Miszma.",
      "Potomkami Miszmy byli: jego syn Chammuel, jego syn Zakkur, jego syn Szimci.",
      "Szimci miał szesnastu synów i sześć córek, bracia jego znów nie mieli licznego potomstwa. Wszystkie ich rody nie były tak liczne jak potomkowie Judy.",
      "Mieszkali oni w Beerszeba, Molada i Chacar-Szual,",
      "w Bilha, Ecem, Tolad,",
      "Betuel, Chorma, Ciklag,",
      "Bet-Markabot, HacarSusim, Bet-Birei i w Szaraim. Te miasta należały do nich nim Dawid został królem,",
      "ponadto osiedla: Etam, Ain, Rimmon, Token i Aszan, czyli pięć miasteczek",
      "i wszystkie ich wioski wokół tych miasteczek aż po Baal. Oto ich siedziby i spisy ich rodów:",
      "Meszobab, Jamlek i Josza, syn Amacji",
      "Joel, Jehu, syn Joszibji, który był synem Seraji, a ten synem Asiela,",
      "Eljoenaj, Jaakoba, Jeszochaja, Asaja, Adiel, Jesimiel, Benaja,",
      "Ziza, syn Szifiego, który był synem Alona, a ten synem Jedaji, syna Szimriego, a ten synem Szemaji.",
      "Wyliczeni tu imiennie byli książętami swoich rodów, a rodziny ich rozrosły się niezmiernie.",
      "Dotarli aż do wejścia do Gedor, do wschodniej części doliny, w poszukiwaniu pastwisk dla swych trzód.",
      "Znaleźli pastwiska obfite i dobre, ziemię rozległą, spokojną i bezpieczną, gdyż poprzedni mieszkańcy byli potomkami Chama.",
      "Dlatego wymienieni tu [mężowie] przybyli w czasach króla judzkiego Ezechiasza, zniszczyli ich namioty, a Meunitów, których tam zastali, obłożyli klątwą aż po dzień dzisiejszy. Potem osiedlili się na ich miejscu, były tam bowiem pastwiska dla trzód.",
      "Część ich pięciuset mężów, spośród potomków Symeona, wyruszyła w góry Seiru, a na ich czele synowie Jisziego: Pelatja, Nearja, Rafaja i Uzziel.",
      "Pobili oni resztę ocalałych Amalekitów i osiedlili się tam aż po dzień dzisiejszy."
    ],
    [
      "Synowie Rubena, pierworodnego Izraela. Istotnie on był pierworodnym, zbezcześcił jednak łoże swego ojca i prawa jego pierworodztwa zostały przekazane synom Józefa, syna Izraela. Przy rodowodach nie zważano jednak na prawa pierworodztwa.",
      "Juda bowiem stał się potężniejszy od braci swoich i z jego rodu wyszedł władca, mimo że prawo pierworodztwa należało do Józefa.",
      "Synami Rubena, pierworodnego Izraela, byli: Chanok, Pallu, Checron i Karmi.",
      "Potomkami Joela byli: jego syn Szemaja, którego synem był Gog, a tego znów synem był Szimi,",
      "jego synem był Mika, który miał syna Reaję, a ten miał syna Baala.",
      "Synem [Baala] był Beera, którego Tiglat Pileser, król Asyrii, uprowadził do niewoli. On to był księciem Rubenitów.",
      "Braćmi jego według ich pochodzenia, zapisanych w ich rodowodach, byli: Jeiel, który był księciem, a następnie Zekarjahu,",
      "Bela, syn Azaza, który był synem Szemy, a ten znów synem Joela; zamieszkiwał on [Bela] Aroer aż po Nebo i Baal-Meon.",
      "A ku wschodowi zamieszkiwał on aż do wejścia na pustynię, od rzeki Eufratu, ponieważ posiadali dużo trzód w ziemi Gilead.",
      "Za czasów Saula prowadzili oni wojnę z Hagrytami, pokonali ich i zamieszkali w ich namiotach w całej wschodniej części Gileadu.",
      "Synowie Gada mieszkali naprzeciw nich w ziemi Baszan aż do Salka.",
      "Pierwszym był Joel, drugim Szafan, następnymi: Janaj i Szafat w Baszanie",
      "oraz ich bracia według rodów: Mikael, Meszullam, Szeba, Joraj, Jakan, Zia i Eber, [razem] siedmiu.",
      "A ci są synami Abichajila, syna Churiego, syna Jaroacha, syna Gileada, syna Mikaela, syna Jesziszaja, syna Jachdo, który był synem Buza.",
      "Achi, syn Abdiela, syn Guniego, był głową ich rodów.",
      "Mieszkali oni w Gileadzie, w Baszanie i zależnych od nich miejscowościach oraz na wszystkich pastwiskach Szaronu aż po ich krańce.",
      "Wszyscy oni zostali zapisani w rodowodach w czasach Jotama, króla Judy, oraz w czasach Jeroboama, króla Izraela.",
      "Potomków Rubena, Gada i połowy pokolenia Manassego, dzielniejszych spośród nich, mężów, noszących tarczę i miecz, napinających łuk i wyćwiczonych do boju, że mogli wyruszyć w pole, było 44 760.",
      "Prowadzili oni wojnę z Hagrytami, z Jeturem, Nafiszem i Nodabem.",
      "Znaleźli oni pomoc przeciw nim, tak że Hagryci wraz z wszystkimi sprzymierzeńcami wpadli w ich ręce. Wołali bowiem w czasie walki do Boga, a Ten ich wysłuchał, w Nim położyli nadzieję.",
      "Uprowadzili ich mienie: 50 000 wielbłądów, 250 000 owiec, 2000 osłów i 100 000 ludzi.",
      "Wielu bowiem padło zabitych, albowiem była to wojna z woli Boga. Później zamieszkali na ich miejscu aż do uprowadzenia w niewolę.",
      "Potomkowie połowy pokolenia Manassego zamieszkiwali ziemie od Baszanu aż do Baal-Chermon, do Seniru i do góry Chermon, a byli oni liczni.",
      "A oto naczelnicy ich rodów: Efer, Jiszi, Eliel, Azriel, Jirmeja, Hodawja i Jachdiel, mężowie dzielni, ludzie sławni, wodzowie swych rodów.",
      "Kiedy sprzeniewierzyli się jednak Bogu swych ojców i cudzołożąc podążali za bogami mieszkańców owego kraju, który Bóg wyniszczył przed nimi,",
      "wtedy Bóg Izraela pobudził ducha Pula, króla Asyrii, i ducha Tiglat Pilesera, króla Asyrii, i uprowadził Rubenitów, Gadytów i połowę pokolenia Manassego do niewoli. Przywiódł ich do Chalach, do Chabor, do Hara i nad rzekę Gozan, gdzie przebywają aż po dzień dzisiejszy."
    ],
    [
      "Potomkami Lewiego byli: Gerszom, Kehat i Merari.",
      "Synami Kehata byli: Amram, Jishar, Chebron i Uzziel.",
      "Potomkami Amrama byli: Aaron, Mojżesz i Mirjam. Synami Aarona byli: Nadab, Abihu, Eleazar i Itamar.",
      "Eleazar zrodził Pinchasa, a Pinchas zrodził Abiszuy.",
      "Abiszua zrodził Bukkiego, Bukki zaś zrodził Uzziego.",
      "Uzzi zrodził Zerachję, Zerachja zaś zrodził Merajota.",
      "Merajot zrodził Amarję, Amarja znów zrodził Achituba.",
      "Achitub zrodził Cadoka, a Cadok zrodził Achimaaca.",
      "Achimaac zrodził Azarję, Azarja znów zrodził Jochanana a",
      "Jochanan zrodził Azarję; on to sprawował urząd kapłański w świątyni zbudowanej przez Salomona w Jerozolimie.",
      "Azarja zrodził Amarję, a Amarja zrodził Achituba.",
      "Achitub zrodził Cadoka, a Cadok zrodził Szalluma.",
      "Szallum zrodził Chilkijję, a Chilkijja zrodził Azarję.",
      "Azarja zrodził Seraji, a Seraja zrodził Jehocadaka.",
      "Jehocadak poszedł na wygnanie, gdy Jahwe uprowadził w niewolę Judę i Jerozolimę przez Nebukadnezara.",
      "Synami Lewiego byli: Gerszom, Kehat i Merari.",
      "Synowie Gerszoma nazywali się Libni i Szimi.",
      "Synami Kehata byli: Amram, Ishar, Chebron i Uzziel.",
      "Synami Merariego byli: Machli i Muszi. To są rody Lewiego według ich ojców.",
      "Od Gerszoma pochodzi jego syn Libni, jego syn Jachat, jego syn Zimma,",
      "jego syn Joach, jego syn Iddo, jego syn Zerach, jego syn Jeatraj.",
      "Potomkiem Kehata był jego syn Amminadab, jego syn Korach, jego syn Assir,",
      "jego syn Elkana, jego syn Ebjasaf, jego syn Assir,",
      "jego syn Tachat, jego syn Uriel, jego syn Uzzijja i jego syn Saul.",
      "Synami Elkany byli: Amasaj i Achimot.",
      "Jego synem był Elkana, jego synem Cofaj, jego synem Tochu,",
      "jego synem Eliab, jego synem Jerocham, jego synem Elkana, jego synem Szemuel.",
      "Synami Szemuela byli: pierworodny Joel i drugi: Abijja.",
      "Synem Merariego był Machli, jego synem Libni, jego synem Szimi, jego synem Uzza;",
      "jego synem Szima, jego synem Chaggijja, jego synem Asaja.",
      "To są ci, którym Dawid powierzył troskę o śpiew w domu Jahwe, odkąd spoczęła tam arka.",
      "Pełnili oni obowiązki śpiewaków przed Przybytkiem Namiotu Objawienia, dopóki Salomon nie zbudował domu Jahwe w Jerozolimie. Pełnili zaś swoją służbę zgodnie z przepisami.",
      "A oto ci, którzy pełnili służbę razem ze swymi synami: spośród Kehatytów śpiewak Heman, syn Joela, który był synem Szemuela;",
      "ten był synem Elkany, syna Jerochama, syna Eliela, syna Toacha;",
      "syna Cufa, syna Elkany, syna Machata, syna Amasaja;",
      "syna Elkany, syna Joela, syna Azarji, syna Cefanji;",
      "syna Tachata, syna Assira, syna Ebiasafa, syna Koracha;",
      "syna Ishara, syna Kehata, syna Lewiego, syna Izraela.",
      "Jego bratem był Asaf, który stał po jego prawej stronie. Asaf był synem Berekjahu, syna Szimi,",
      "syna Mikaela, syna Maasei, syna Malkijji;",
      "syna Etniego, syna Zeracha, syna Adaji;",
      "syna Etana, syna Zimmy, [syna Szimiego];",
      "syna Jachata, syna Libniego, syna Gerszoma, syna Lewiego.",
      "Synowie Merariego, ich braci, po lewej stronie: Etan, syn Kisziego, syna Abdiego, syna Malluka;",
      "syna Chaszabji, syna Amacji, syna Chilkijji;",
      "syna Amcjego, syna Baniego, syna Szamera,",
      "syna Machliego, syna Musziego, syna Merariego, syna Lewiego.",
      "Bracia ich, lewici, byli przeznaczeni do pełnienia wszelkich obowiązków w przybytku domu Bożego.",
      "Aaron zaś i jego synowie składali ofiary na ołtarzu całopalenia i na ołtarzu kadzielnym, wykonywali wszystko, co dotyczyło Świętego Świętych i mieli obowiązek składania ofiar przebłagania za Izraela tak jak to nakazał Sługa Boga, Mojżesz.",
      "Potomkami Aarona byli: syn jego Eleazar, jego syn Pinchas, jego syn Abiszua,",
      "jego syn Bukki, jego syn Uzzi, jego syn Zerachja,",
      "jego syn Merajot, jego syn Amarja, jego syn Achitub,",
      "jego syn Cadok, jego syn Achimaac.",
      "A te są miasta ich zamieszkania według ich siedzib na swoim terenie: potomkom Aarona z rodu Kehatytów, dla nich bowiem padł pierwszy dział przy losowaniu,",
      "dano Chebron w ziemi judzkiej razem z pastwiskami, które są wokół niego.",
      "Należącą jednak do miasta rolę razem z osiedlami oddano Kalebowi, synowi Jefunnego.",
      "Potomkom Aarona dano nadto miasta ucieczki Chebron i Libnę oraz ich pastwiska, Jattir i Esztemoę oraz ich pastwiska,",
      "Chilez i jego pastwiska, Debir i jego pastwiska,",
      "Aszan i jego pastwiska oraz Bet-Szemesz i jego pastwiska.",
      "Z pokolenia Beniamina przydzielono im Gibeon z jego pastwiskami, Gebę wraz z jej pastwiskami, Alemet wraz z jego pastwiskami, Anatot wraz z jego pastwiskami, razem trzynaście miast z ich pastwiskami.",
      "Pozostali synowie Kehata odpowiednio do swych rodów otrzymali losem dziesięć miast od pokolenia Efraima, od pokolenia Dana i od połowy pokolenia Manassego.",
      "Synowie Gerszoma otrzymali odpowiednio do swych rodów trzynaście miast od pokolenia Issachara, Aszera, Neftalego i od pokolenia Manassego w Baszanie.",
      "Synowie Merariego odpowiednio do swych rodów otrzymali losem dwanaście miast od pokolenia Rubena, Dana i Zebulona.",
      "Izraelici dali lewitom miasta wraz z ich pastwiskami.",
      "Przydzielili im przez losowanie od pokolenia Judy, od pokolenia Symeona i od pokolenia Beniamina te miasta i nadali im nazwy.",
      "Innym rodom Kehatytów przypadły losem miasta w granicach pokolenia Efraima.",
      "Dano im jako miasta ucieczki: Sychem wraz z jego pastwiskami w górach Efraim, Gezer wraz z jego pastwiskami,",
      "Kibcajim wraz z pastwiskami, Bet-Choron wraz z pastwiskami,",
      "z pokolenia Danu: Elteke i jego pastwiskami, Gibeon z jego pastwiskami, Ajjalon wraz z pastwiskami i Gat-Rimmon wraz z pastwiskami.",
      "A od połowy pokolenia Manassego [otrzymali] Taanak wraz z pastwiskami i Jibleam wraz z pastwiskami; [te miasta otrzymały] pozostałe rody Kehatytów.",
      "Synom Gerszoma przydzielono od rodów połowy pokolenia Manassego Golan w Baszanie wraz z pastwiskami i Asztarot wraz z pastwiskami.",
      "Od pokolenia Issachara [otrzymali] Kiszjon wraz z pastwiskami i Deberat wraz z pastwiskami,",
      "nadto Ramot wraz z pastwiskami i En-Gannim wraz z pastwiskami,",
      "od pokolenia Aszera — Maszal wraz z pastwiskami i Abdon wraz z pastwiskami,",
      "Chukok wraz z pastwiskami i Rechob wraz z pastwiskami,",
      "od pokolenia Neftalego: Kedesz w Galilei wraz z pastwiskami, Chammat wraz z pastwiskami i Kirjatajim wraz z pastwiskami.",
      "Pozostali synowie Merariego otrzymali od pokolenia Zebulona Jokneam ze swymi pastwiskami, Karta z pastwiskami, Rimmono z pastwiskami i Tabor ze swymi pastwiskami.",
      "Po drugiej stronie Jordanu, w okolicy Jerycha na wschód od Jordanu [otrzymali] od pokolenia Rubena: Becer na pustyni ze swymi pastwiskami i Jahcę ze swymi pastwiskami,",
      "Kedemot ze swymi pastwiskami i Mefaat ze swymi pastwiskami.",
      "Od pokolenia Gada: Ramot w Gileadzie ze swymi pastwiskami i Machanajim ze swymi pastwiskami",
      "oraz Cheszbon ze swymi pastwiskami i Jazer ze swymi pastwiskami."
    ],
    [
      "Synami Issachara byli: Tola, Pua, Jaszub i Szimron [ci] czterej.",
      "Synami Toli byli: Uzzi, Refaja, Jeriel, Jachmaj, Jibsam i Szemuel, naczelnicy rodów Toli, bardzo dzielni. Liczba ich według rodowodów wynosiła w czasach Dawida 22 600.",
      "Synem Uzziego był Jizrachja; synami Jizrachji byli: Mikael, Obadia, Joel oraz Jiszszijja, razem pięciu. Wszyscy byli naczelnikami rodów.",
      "Wystawili oni według swoich rodów i według domów oddziały zbrojne do walki w liczbie 36 000; mieli bowiem wiele żon i dzieci.",
      "Braci ich ze wszystkich rodów pokolenia Issachara, bardzo dzielnych, umieszczonych w rodowodach, było 87 000.",
      "[Synami] Beniamina byli: Bela, Beker, Jediael, [ci] trzej.",
      "Synami zaś Beli byli: Ecbon, Uzzi, Uzziel, Jerimot i Iri, pięciu naczelników rodów, mężów walecznych. Według spisu rodowodów było ich 22 034.",
      "Synami Bekera byli: Zemira, Joasz, Eliezer, Elioenaj, Omri, Jeremot, Abijja, Anatot i Alemet. Ci wszyscy byli synami Bekera.",
      "Ich spis według pochodzenia, według naczelników ich rodów i wytrawnych wojowników wynosił 20 000.",
      "Synem Jediaela był Bilhan. Synami Bilhana byli: Jeusz, Beniamin, Ehud, Kenaana, Zetan, Tarszisz i Achiszachar.",
      "Ci wszyscy byli synami Jediaela, naczelnikami swoich rodów i bardzo dzielnymi [mężami]. Było [ich] 17 200 zdolnych do walki.",
      "Szuppim i Chuppim byli synami Ira; Chuszim był synem Achera.",
      "Synami Neftalego byli: Jachaciel, Guni, Jecer i Szallum. Byli oni synami Bilhy",
      "Synami Manassego byli: Asriel, którego urodziła Aramejka — jego drugorzędna żona. Urodziła ona Makira, ojca Gileada.",
      "Makir wziął żony dla Chuppima i Szuppima, a siostrze jego było na imię Maaka. Drugi [syn] nazywał się Celofchad. Celofchad miał tylko córki.",
      "Maaka, żona Makira, urodziła syna i nadała mu imię Peresz; brat jego nazywał się Szeresz. Jego synami byli Ulam i Rekem.",
      "Synem Ulama był Bedan. To są synowie Gileada, syna Makira, syna Manassego.",
      "Siostra jego Hammoleket urodziła Iszhoda, Abiezera i Machlę.",
      "Synami Szemidy byli: Achian, Szekem, Likchi i Aniam.",
      "Synami Efraima byli: Szutelach, jego synem był Bered, który miał syna Tachata, ten zaś miał syna Eladę, a jego synem był Tachat.",
      "Jego synem był Zabad, jego synem Szutelach, jego synami Ezer i Elad. Zabili ich ludzie z Gat, którzy urodzili się w kraju; wyszli bowiem, aby zabrać ich stada.",
      "Ojciec ich, Efraim, opłakiwał ich przez wiele lat a bracia jego przybyli, aby go pocieszyć.",
      "Potem współżył z żoną swoją, która poczęła i urodziła syna, nazwał go Beria, ponieważ stało się nieszczęście w jego domu.",
      "Jego córką była Szeera. Ona to zbudowała Dolne i Górne Bet-Choron oraz Uzen-Szeera.",
      "Jego synem był Refach i Reszef, a jego synem Telach, a tego synem Tachan.",
      "Jego synem był Ladan, jego synem Ammihud, jego synem Eliszama,",
      "jego synem Non, a tego synem znów Jehoszua.",
      "Ich posiadłością i miejscem zamieszkania były: Betel i należące do niego miejscowości, od strony wschodniej Naaram, od strony zachodniej Gezer i należące do niego miejscowości aż do Ajji i należące do niej miejscowości.",
      "W ręku potomków Manassego były: Bet-Szean i należące do niego miejscowości, Taanak i należące do niego miejscowości, Megiddo i należące do niego miejscowości, Dor i należące do niego miejscowości. W nich mieszkali potomkowie Józefa, syna Izraela.",
      "Synami Aszera byli: Jimna, Jiszwa, Jiszwi i Beria. Siostrą ich była Serach.",
      "Synami Berii byli: Cheber i Malkiel, który był ojcem Birzaita.",
      "Cheber był ojcem Jafleta, Szomera, Chotama oraz ich siostry Szuy",
      "Synami Jafleta byli: Pasak, Bimhal i Aszwat. Ci byli synami Jafleta.",
      "Synami Szemara byli: Achi, Rohga, Chubba i Aram.",
      "Synami Chotama, jego brata, byli: Cofach, Jimna, Szelesz i Amal.",
      "Synami Cofacha byli: Suach, Charnefer, Szual, Beri, Jimra,",
      "Becer, Hod, Szamma, Szilsza, Jitran i Beera.",
      "Synami Jetera byli: Jefunne, Pispa i Ara.",
      "Synami Ulli byli: Arach, Channiel i Ricja.",
      "Wszyscy ci byli synami Aszera, znakomitymi naczelnikami rodów, dzielnymi wojownikami, najprzedniejszymi wśród książąt. Wymienionych w spisie wojska było 26 000."
    ],
    [
      "Pierworodnym synem Beniamina był Bela, drugim Aszbel, trzecim Achrach,",
      "czwartym Nocha, piątym Rafa.",
      "Synami Beli byli: Addar, Gera, Abihud,",
      "Abiszua, Naaman, Achiram,",
      "Szefufan i Huram.",
      "A ci oto są synami Ehuda; byli oni naczelnikami rodów, mieszkających w Geba. Zostali oni uprowadzeni do Manachat,",
      "Naaman, Achia i Gera. Ten ich przesiedlił. Był on ojcem Uzzy i Achichuda.",
      "Szacharajim miał synów w krainie Moab, po odesłaniu swoich żon: Chuszimy i Baary.",
      "Jego żona Chodesz urodziła mu: Jobaba, Cibję, Meszę, Malkama,",
      "Jeuca, Sakję i Mirmę. To byli synowie, naczelnicy rodów.",
      "A z Chuszimy miał Abituba i Elpaala.",
      "Synami Elpaala byli: Eber, Miszam i Szemed, który zbudował Ono i Lod wraz z należącymi do nich osiedlami.",
      "Beria i Szema byli naczelnikami rodów mieszkających w Ajjalonie. Wypędzili oni mieszkańców Gat.",
      "[ich braćmi byli] Elpaal, Szaszak i Jeremot.",
      "Zebadja, Arad, Ader,",
      "Midael, Jiszpa i Jocha byli synami Berii.",
      "Zebadja, Meszullam, Chizki, Cheber,",
      "Jiszmeraj, Jizlia i Jobab [byli synami] Elpaala.",
      "Jakim, Zikri, Zabdi,",
      "Elienaj, Cilletaj, Eliel,",
      "Adaja, Beraja i Szimrat byli synami Szimiego.",
      "Jiszpan, Eber, Eliel,",
      "Abdon, Zikri, Chanan,",
      "Chananja, Elam, Antotijja,",
      "Jifdeja i Feniel byli synami Szaszaka.",
      "Szamszeraj, Szecharja, Atalja,",
      "Jaareszja, Elijja i Zikri byli synami Jerochama.",
      "Oni to byli naczelnikami rodów spokrewnionych, a mieszkali w Jerozolimie.",
      "W Gibeonie mieszkał ojciec Gibeonu Jeiel, a żona jego miała na imię Maaka.",
      "Jego pierworodnym synem był Abdon, [a następnymi] Cur, Kisz, Baal, Nadab,",
      "Gedor, Achjo i Zeker.",
      "Miklot był ojcem Szimiego. Oni również wraz ze swymi braćmi mieszkali w Jerozolimie naprzeciw tych braci.",
      "Ner zrodził Abnera a Kisz zrodził Saula, a Saul zrodził Jonatana, Malkiszui, Abinadaba i Eszbaala.",
      "Synem Jonatana był Meribbaal. Meribbaal był ojcem Miki.",
      "Synami Miki byli: Piton, Melek, Tarea i Achaz.",
      "Achaz zrodził Jehoaddy, a Jehoadda zrodził Alemeta, Azmaweta i Zimriego. Zimri zrodził Mocy.",
      "Moca był ojcem Biny, którego synem był Rafa, jego synem był Elasa, a jego synem Acel.",
      "Acel miał sześciu synów. Oto ich imiona: Azrikam, Bokru, Jiszmael, Szearja, Abadja i Chanan. Ci wszyscy byli synami Acela.",
      "Synami jego brata Eszeka byli: pierworodny Ulam, drugi Jeusz, trzeci Elifelet.",
      "Synowie Ulama byli dzielnymi wojownikami, sprawnymi łucznikami. Mieli oni wielu synów i wnuków [razem] 150. Oni wszyscy należeli do synów Beniamina."
    ],
    [
      "Cały Izrael był wpisany w rodowodach, które się znajdują w Księdze Królów Izraela i Judy. Z powodu swojej niewierności zostali uprowadzeni do Babilonu.",
      "Pierwszymi osadnikami, którzy [powrócili] do swych posiadłości i do miast swoich, byli Izraelici, kapłani, lewici i służba świątyni.",
      "W Jerozolimie zaś zamieszkali następujący potomkowie Judy, Beniamina, Efraima i Manassego:",
      "Utaj, syn Ammihuda, syna Omriego, syna Imriego, syna Baniego, z potomków Pereca, który był synem Judy.",
      "Z [potomków] Szelanitów: pierworodny Asajasz i jego synowie.",
      "Z potomków Zeracha: Jeuel i bracia jego [razem] 690.",
      "Z potomków Beniamina: Sallu, syn Meszullama, syna Hodawji, syna Hassenui;",
      "dalej Jibneja, syn Jerochama, i Ela, syn Uzziego, który był synem Mikriego, a także Meszullam, syn Szefatiji, który był synem Reuela, syna Jibnijji.",
      "poza tym ich bracia według rodowodu, razem 956. Wszyscy byli naczelnikami swych rodów.",
      "Spośród kapłanów: Jedaja, Jehojarib, Jakin",
      "i Azarja, syn Chilkijji, syna Meszullama, syna Cadoka, syna Merajota, syna Achituba przełożonego domu Bożego.",
      "Również Adaja, syn Jerochama, syna Paszchura, syna Malkijji, syna Masaja, syna Adiela, syna Jachzery, syna Meszullama, syna Meszillemita, syna Immera,",
      "oraz bracia ich, naczelnicy rodów, razem 1760, bardzo dzielnych w pełnieniu służby w domu Bożym.",
      "Spośród lewitów: Szemaja, syn Chaszszuba, syna Azrikama, syna Chaszabji, z potomków Merariego.",
      "Bakbaker, Cheresz, Galal, Mattnja, syn Miki, syna Zikriego, syna Asafa,",
      "Obadja, syn Szemaji, syna Galala, syna Jedutuna, oraz Berekja, syn Asy, syna Elkany, który mieszkał w osiedlach Netofatytów.",
      "Następnie odźwierni: Szallum, Akkub, Talmon i Achiman, a ich brat Szallum był zwierzchnikiem",
      "i aż dotąd [pełni straż] przy bramie Królewskiej od strony wschodniej. Ci byli odźwiernymi w obozach lewitów.",
      "Szallum, syn Korego, syna Ebjasafa, syna Koracha, i bracia z domu jego ojca Korachici, pełnili służbę jako stróże progów namiotu, a ojcowie ich byli stróżami wejścia do obozu Jahwe.",
      "Pinchas, syn Eleazara, był kiedyś zwierzchnikiem. — Niech Jahwe będzie z nim! —",
      "Zekarja, syn Meszelemji, był stróżem bramy Namiotu Objawienia",
      "Wszystkich przeznaczonych na stróżów bram było dwustu dwunastu. Oni to zostali zapisani w rodowodach swoich osiedli. Na urząd ten powołali ich: Dawid i Samuel „widzący”.",
      "Oni to oraz ich synowie trzymali straż przy bramach domu Jahwe i domu namiotu.",
      "Trzymali straż z czterech stron: od wschodu, zachodu, północy i południa.",
      "Bracia ich, mieszkający w swoich osiedlach, winni byli przybyć do nich na siedem dni w oznaczonych odstępach.",
      "Stałą bowiem służbę pełniło tylko czterech zwierzchników nad strażnikami. Byli oni lewitami i mieli pieczę nad zabudowaniami i skarbcem domu Bożego.",
      "Noce spędzali w pobliżu domu Bożego, im bowiem powierzono tam straż i oni otwierali go co dzień rano.",
      "Część spośród nich miała pieczę nad naczyniami kultu; liczono je przy wnoszeniu i wynoszeniu.",
      "Inni mieli pieczę nad zwykłymi sprzętami, nad wszystkimi sprzętami świętymi, starali się o najprzedniejszą mąkę, wino, olej, kadzidło i wonności.",
      "Natomiast tylko synowie kapłanów sporządzali pachnące olejki z wonności.",
      "Jeden spośród lewitów, Mattitja, pierworodny Szalluma Korachity opiekował się przygotowaniem ofiarnego pieczywa.",
      "Część Kehatytów, ich braci, troszczyli się o chleby pokładne, które przygotowywali na każdy szabat.",
      "Śpiewacy [...] naczelnicy rodów lewickich mieszkali w przedpokojach i byli wolni od innych zajęć, ze względu na obowiązującą służbę we dnie i w nocy.",
      "Byli oni naczelnikami rodów lewickich, naczelnikami według ich rodowodów. Naczelnicy ci mieszkali w Jerozolimie.",
      "W Gibeonie mieszkał ojciec Gibeonitów Jeiel, a żona jego miała na imię Maaka.",
      "Jego synem pierworodnym był Abdon, [następnymi] Cur, Kisz, Baal, Ner, Nadab,",
      "Gedor, Achjo, Zekarja i Miklot.",
      "Miklot zrodził Szimama. Również oni wraz ze swymi braćmi mieszkali w Jeruzalem, naprzeciw swych braci.",
      "Ner zrodził Abnera, a Kisz zrodził Saula, a Saul zrodził Jonatana, Malkiszui, Abinadaba i Eszbaala.",
      "Synem Jonatana był Meribbaal, a Meribbaal zrodził Mikiego.",
      "Synami Miki byli: Pitom, Melek, Tachrea i Achaza.",
      "Achaz zrodził Jarę, a Jara zrodził Alemeta, Azmaweta i Zimriego. Zimri zrodził Mocę.",
      "Moca zrodził Binę, którego synem był Refaja; jego synem był Elasa, który znów miał syna Acela.",
      "Acel miał sześciu synów. Oto ich imiona: Azrikam, Bokru, Jiszmael, Szearja, Obadja i Chanan. Byli to synowie Acala."
    ],
    [
      "Filistyni walczyli przeciw Izraelowi. Izraelici uciekali przed Filistynami i poginęli pobici na Górze Gilboa.",
      "Filistyni ścigali Saula i jego synów. Zabili Jonatana, Abinadaba i Malkiszię, synów Saula.",
      "Gdy walka wokół Saula się wzmogła i łucznicy go wytropili, został przez nich zraniony.",
      "Wtedy Saul rozkazał swemu giermkowi: „Dobądź swego miecza i przebij mnie nim, aby nie nadciągnęli ci nieobrzezańcy i nie urągali mi. Lecz giermek nie posłuchał, gdyż bardzo się bał. Wtedy Saul dobył miecza i rzucił się nań.",
      "Gdy giermek spostrzegł, że Saul nie żyje, i on rzucił się na swój miecz i umarł.",
      "Tak to zginęli Saul, jego trzech synów wraz z całym jego domem.",
      "Gdy wszyscy Izraelici z równiny dowiedzieli się o ucieczce i o śmierci Saula i jego synów, opuścili swe miasta i zbiegli, a Filistyni przybyli i zamieszkali w nich.",
      "Następnego dnia zjawili się Filistyni, aby obrabować poległych. Znaleźli też Saula i jego synów, których zabito na wzgórzu Gilboa.",
      "Rozebrali go, zabrali jego głowę i zbroje, i obnosili po całej krainie Filistynów, aby swoim bożkom i ludowi obwieścić swoje zwycięstwo.",
      "Jego zbroję złożyli w świątyni swoich bożków, jego głowę zaś powiesili w świątyni Dagona.",
      "Gdy wszyscy mieszkańcy Jabesz w Gileadzie dowiedzieli się o tym wszystkim, co Filistyni uczynili Saulowi",
      "wyruszyli wszyscy mężowie doświadczeni w boju, zabrali zwłoki Saula i jego synów i przynieśli je do Jabesz. Pogrzebali ich szczątki pod terebintem w Jabesz i pościli przez czterdzieści dni.",
      "W taki to sposób zginął Saul z powodu niewierności, jakiej dopuścił się wobec Jahwe. Nie posłuchał bowiem Jego słowa, usiłując zasięgnąć rady u ducha zmarłych.",
      "Nie pytał więc Jahwe o radę. Dlatego też dopuścił do tego, by on zginął, a królestwo po nim przekazał Dawidowi, synowi Iszaja."
    ],
    [
      "Cały Izrael zgromadził się przy Dawidzie w Chebronie i powiedział: „Jesteśmy kośćmi twoimi i ciałem twoim.",
      "Już przedtem, gdy Saul był jeszcze królem, ty prowadziłeś Izrael do wojny i szczęśliwie przyprowadziłeś. Jahwe zaś, Bóg twój dał ci obietnicę: „Ty właśnie będziesz pasł lud mój Izraela i ty będziesz wodzem dla mojego ludu — Izraela”.",
      "Wszystka starszyzna Izraela przybyła do króla do Chebronu, a Dawid zawarł z nimi przymierze w Chebronie wobec Jahwe. Wtedy też namaścili Dawida na króla nad Izraelem, zgodnie z obietnicą Jahwe przekazaną przez Samuela.",
      "Dawid wyruszył z całym Izraelem przeciw Jerozolimie, to jest Jebus. Tam znajdowali się jeszcze Jebuzyci, mieszkańcy tej krainy.",
      "Mieszkańcy Jebus oznajmili Dawidowi: — „Tu nie wejdziesz”. Dawid jednak zdobył twierdzę Syjon, to jest miasto Dawidowe.",
      "I rzekł Dawid: „Kto pierwszy pokona Jebuzytów, ten będzie wodzem i księciem”. Wtedy Joab, syn Cerni, pierwszy poszedł w górę i został wodzem.",
      "Dawid zamieszkał w twierdzy i dlatego nazwano ją miastem Dawida.",
      "Zbudował on miasto dokoła od Millo aż do Okręgu. Joab zaś odnowił dalszą część miasta.",
      "Dawid stawał się coraz potężniejszy, gdyż Jahwe Zastępów był z nim.",
      "A oto wodzowie bohaterów Dawida, którzy w sprawach królestwa całkowicie mu byli oddani wraz z całym Izraelem. Oni to uczynili go królem nad Izraelem, zgodnie ze słowem Jahwe.",
      "Oto imiona bohaterów Dawida: Jiszbaal, syn Chakmoniego, dowódca Trzech. On to wymachiwał włócznią swoją nad trzystoma, których pobił za jednym razem.",
      "Po nim jest Eleazar, syn Dodo Achochity, należący również do Trzech bohaterów.",
      "Był przy Dawidzie w Pas-Dammim, kiedy Filistyni zgromadzili się przed walką [...] tam na polu obsianym jęczmieniem. Lud uciekał przed Filistynami,",
      "a on stanął w pośrodku pola, obronił je i pobił Filistynów. W taki to sposób Jahwe sprawił wielkie zwycięstwo.",
      "Zeszło też Trzech spośród trzydziestu dowódców po skale do Dawida, do jaskini Adullam. Natomiast obóz Filistynów był rozłożony w dolinie Refaim.",
      "Dawid wtedy przebywał w twierdzy, a załoga Filistynów znajdowała się w Betlejem.",
      "Dawid poczuł pragnienie i rzekł: „Kto mi przyniesie wody z cysterny, z tej przy bramie w Betlejem?”",
      "Wtedy przebili się ci Trzej przez obóz Filistynów, zaczerpnęli wody z cysterny przy bramie Betlejem i przynieśli ją Dawidowi. Dawid jednak nie chciał jej pić, lecz wylał ją przed Jahwe",
      "dodając: „Uchowaj mnie Boże mój, abym miał to uczynić?” Czyż mam pić krew tych ludzi wraz z ich życiem? Czyż nie przynieśli jej z narażeniem własnego życia? I nie chciał jej pić. Oto czyny tych Trzech bohaterów.",
      "Abiszaj, brat Joaba, był dowódcą Trzydziestu. On to wymachiwał włócznią nad trzystoma, zabijając ich. Zdobył tedy uznanie pośród Trzech.",
      "Miał podwójną sławę wśród Trzydziestu i stał się ich wodzem, ale tym Trzem nie dorównał.",
      "Benajahu, syn Jehojady z Kabceel, człowieka dzielnego i sławnego z wielu czynów, pobił on dwóch bohaterów z Moabu. On również zszedł do cysterny i zabił tam lwa, kiedy spadł śnieg.",
      "Zabił też Egipcjanina, olbrzyma wysokiego na pięć łokci. On zaś podszedł do niego z kijem, wyrwał Egipcjanowi dzidę i zabił go tą jego własną dzidą.",
      "Tego dokonał Benajahu, syn Jehojady. Stał się tedy sławny wśród Trzech bohaterów. Otaczało go też wielką czcią Trzydziestu, jednakże owym Trzem nie dorównał.",
      "Dawid powołał go na dowódcę swej straży przybocznej.",
      "Dzielnymi wojownikami byli także: Asael, brat Joaba, Elchanan, syn Dodo z Betlejem,",
      "Szammot z Harodi, Chelec z Pelonu,",
      "Ira, syn Ikkesza z Tekoa, Abiezer z Anatot,",
      "Sibbekaj z Chuszy, Ilaj z Achoch,",
      "Mahraj z Netofy, Cheled, syn Baany z Netofy,",
      "Itaj, syn Ribaja z Pireatonu;",
      "Churaj z Nachale-Gaasz, Abiel z Araby;",
      "Azmawet z Bacharum, Eliachba z Szaalbonu;",
      "synowie Haszema z Gizonu, Jonatan, syn Szagego z Hararu,",
      "Achiam, syn Sakara z Hararu; Elifal, syn Ura;",
      "Chefer z Mekery, Achijja z Pelonu;",
      "Checro z Karmelu, Naaraj, syn Ezbaja;",
      "Joel, brat Natana, Mibchar, syn Hagriego;",
      "Celek z Ammonu, Nachraj z Berot, giermek Joaba, syn Ceruji;",
      "Ira z Jattiru, Gareb z Jattiru;",
      "Urjja Chittyta, Zabad, syn Achlaja;",
      "Adina, syn Szizy, Rubenita, dowódca Rubenitów, a wraz z nim Trzydziestu;",
      "Chanan, syn Maaki, Joszafat, Mitnita;",
      "Uzijja z Asztarot, Szama i Jeiel, synowie Chotama z Aroeru;",
      "Jediael, syn Szimriego, i jego brat Jocha z Tic;",
      "Eliel z Machawu, Jeribaj i Joszawja, synowie Elnaama, Jitma z Moabu;",
      "Eliel, Obed i Jaasiel z Coby."
    ],
    [
      "A oto ci, którzy przyszli do Dawida do Ciklag jeszcze wtedy, kiedy się ukrywał przed Saulem, synem Kisza. Należeli oni do bohaterów, pomocników w wojnie.",
      "Byli między nimi łucznicy, którzy prawą i lewą ręką miotali kamienie i wypuszczali strzały z łuku, bracia Saula z Beniamina.",
      "Wodzem ich był Achiezer i Joasz, synowie Szemai z Gibea, Jeziel i Pelet, synowie Azmaweta, Beraka i Jehu z Anatot,",
      "Jiszmaja z Gibeonu, bohater jeden z Trzydziestu i przywódca Trzydziestu, Jirmeja, Jachaziel, Jochanan i Jozabad z Gedery;",
      "Eluzaj, Jerimot, Baalia, Szemarjahu i Szefatjachu z Harif;",
      "Elkana, Iszszijjahu, Azarel, Joezer i Jeszobam, Korachici;",
      "Joela i Zebadja, syn Jerochama z Gedoru.",
      "Spośród Gadytów przyłączyli się do Dawida na pustyni dzielni bohaterowie, mężowie sprawni w boju. Posługiwali się zręcznie tarczą i dzidą, z wyglądu jak lwy, a zwinni byli jak kozice górskie.",
      "Byli to: Ezer wódz, drugi Obadja, trzeci Eliab;",
      "czwarty Miszmannach, piąty Irmeja,",
      "szósty Ataj, siódmy Eliel;",
      "ósmy Jochanan, dziewiąty Elzabad;",
      "dziesiąty Jirmejahu, jedenasty Makbannaj.",
      "Wywodzili się z pokolenia Gadytów i dowodzili wojskiem: mniej sławni na czele stu, a znakomitsi na czele tysiąca.",
      "Oni to przeprawili się przez Jordan w pierwszym miesiącu, gdy był wezbrany po brzegi, i zmusili do ucieczki wszystkich z dolin na wschodzie i zachodzie.",
      "Przybyli również na pomoc Dawidowi niektórzy spośród synów Beniamina i Judy",
      "Dawid wyszedł naprzeciw nich i rzekł: -”Jeśli przybyliście do mnie w pokoju, aby mi pomóc, gotów jestem szczerze połączyć się z wami; jeśli jednak chcecie mnie podstępnie wydać wrogom moim, chociaż ręce moje są bez winy, niech osądzi to Bóg ojców naszych i niech wymierzy karę”.",
      "Wtedy duch ogarnął Amasaja, wodza Trzydziestu [i zawołał]: — „Do ciebie Dawidzie należymy, synu Iszaja, pokój z tobą i pokój z wszystkimi, którzy cię wspierają, bo i Bóg twój cię wspiera”. Wówczas przyjął ich Dawid i ustanowił wodzami oddziałów.",
      "Również niektórzy mężowie z [pokolenia] Manassego przyłączyli się do Dawida, gdy ciągnął razem z Filistynami na wojnę przeciw Saulowi. Nie udzielił im jednak pomocy, ponieważ wodzowie Filistynów umyślnie odesłali go mówiąc: — „Za cenę naszych głów wróć do swego pana, Saula!”",
      "Gdy powracał do Ciklag, przyłączyli się do niego z pokolenia Manassego: Adnach, Jozabad, Jediael, Mikael, Jozabad, Elihu, Cilletaj, tysiącznicy Manassytów.",
      "Oni to wspomogli Dawida przeciw bandom, bo wszyscy oni byli dzielnymi żołnierzami i stali się wodzami wojska,",
      "gdyż dzień za dniem przybywali na pomoc Dawidowi, aż jego obóz stał się wielki jak wojsko Boże.",
      "A oto liczba naczelników gotowych do walki, którzy przybyli do Dawida w Chebronie, aby mu przekazać królestwo Saula zgodnie ze słowem Jahwe.",
      "Synów Judy, uzbrojonych w tarcze i dzidy, było 6800 przygotowanych do walki;",
      "synów Symeona dzielnych w boju było 7100.",
      "Synów Lewiego było 4600.",
      "Prócz nich Jehojada, wódz Aaronitów, a z nim 3700 mężów",
      "i Cadok, młody bohater dzielny, a u jego rodów dwudziestu dwóch naczelników.",
      "Synów Beniamina, braci Saulowych, było 3000, gdyż większość ich pozostawała w służbie domu Saula.",
      "Synów Efraima było 20 800, dzielnych wojowników w swoim rodzie.",
      "Z połowy pokolenia Manassego było 18 000 imiennie wyznaczonych, aby ogłosili Dawida królem.",
      "Z plemienia Issachara, mężów umiejących rozpoznawać sytuację chwili, tak iż wiedzieli, kiedy i jak ma postąpić Izrael, było dwudziestu naczelników i wszyscy ich bracia, którzy podlegali ich rozkazom.",
      "Z [pokolenia] Zebulona było 50 000 wojowników gotowych do boju, chętnie władających każdą bronią wojenną, którzy stawali w przydzielonym szyku bojowym.",
      "Z pokolenia Neftalego było tysiąc naczelników, a z nimi 37 000 mężów uzbrojonych w tarcze i dzidy.",
      "Z pokolenia Dana 28 600 gotowych do boju.",
      "Z pokolenia Aszera 40 000 przygotowanych do boju i znających rzemiosło wojenne.",
      "Od Rubenitów, Gadytów i połowy pokolenia Manassego z tamtej strony Jordanu 120 000 mężów, uzbrojonych we wszelką broń.",
      "Wszyscy ci wojownicy wyćwiczeni w rzemiośle wojennym przybyli jednomyślnie do Chebronu, aby uczynić Dawida królem nad całym Izraelem. Również i cały pozostały Izrael jednomyślnie zgadzał się, by ogłosić Dawida królem.",
      "Pozostali tam z Dawidem przez trzy dni jedząc i pijąc, ponieważ bracia ich przygotowali dla nich ucztę.",
      "Także mieszkańcy z pobliża aż do Issachara, Zebulona i Neftalego przywozili żywność na osłach, wielbłądach, mułach i wołach: mąkę, figi, ciastka z rodzynkami, wino, oliwę, woły i owce w wielkiej ilości, albowiem radość zapanowała w Izraelu."
    ],
    [
      "Dawid odbył naradę z dowódcami tysiączników i setników oraz z wszystkimi książętami.",
      "Potem przemówił do całego zgromadzenia Izraela: — „Jeśli uznacie za słuszne, a będzie to od Jahwe naszego Boga, roześlijmy wieść wszędzie do naszych braci, w całej ziemi Izraela. Wśród nich przecież są kapłani i lewici w ich posiadłościach miejskich, ażeby przyłączyli się do nas",
      "i sprowadzimy arkę Boga naszego, gdyż nie troszczyliśmy się o nią za dni Saula”.",
      "A całe zgromadzenie odpowiedziało, że tak należy postąpić, gdyż sprawa ta znalazła poparcie wśród całego ludu.",
      "Tak więc Dawid zgromadził całego Izraela od Szichor w Egipcie aż do Wejścia do Chamat, by przenieść arkę Boga z Kirjat-Jearim.",
      "Wyruszył tedy Dawid z całym Izraelem do Baalata, to jest Kirjat-Jearim, należącego do Judy, aby stamtąd przenieść arkę Boga Jahwe, który tronuje wśród Cherubów, którego imię się wysławia.",
      "I wieziono arkę Boga na nowym wozie z domu Abinadaba a Uzza i Achjo kierowali wozem.",
      "Dawid zaś i cały Izrael tańczył przed Bogiem ze wszystkich sił przy śpiewach i grze na cytrach, harfach, lutniach, bębnach, cymbałach i trąbach.",
      "Gdy wkroczyli na klepisko Kidona, woły szarpnęły arkę, Uzza wyciągnął rękę, by ją podtrzymać.",
      "Wtedy gniew Jahwe zapłonął przeciw Uzzie i poraził go za to. Tak to umarł tam przed Bogiem, ponieważ wyciągnął rękę swą i dotknął arkę.",
      "Dawid zaś się zasmucił, że Jahwe dotknął tak straszliwie Uzzę i nazwał to miejsce Pere-Uzza [tak nazywa się] po dzień dzisiejszy.",
      "Dawida ogarnął lęk przed Bogiem w owym dniu, mówiąc: — „Jakże mam wprowadzić do siebie arkę Bożą?”",
      "Dlatego też Dawid nie skierował arki do siebie, do Miasta Dawidowego, lecz sprowadził ją do domu Obed-Edoma z Gat.",
      "Tak to arka Boża pozostała w domu Obed-Edoma przez trzy miesiące. A Jahwe błogosławił domowi Obed-Edoma i wszystkiemu, co posiadał."
    ],
    [
      "Chiram, król Tyru, wyprawił posłów do Dawida z drzewem cedrowym, murarzami i cieślami, aby mu zbudowali pałac.",
      "Wtedy Dawid zrozumiał, że Jahwe zatwierdził go jako króla nad Izraelem i wywyższył jego królestwo ze względu na lud swój — Izrael.",
      "Dawid pojął jeszcze żony w Jerozolimie i zrodził synów i córki.",
      "A to są imiona tych, którzy mu się urodzili w Jerozolimie: Szammua, Szobad, Natan, Salomon,",
      "Jibszar, Eliszua, Elpelet,",
      "Nogah, Nefeg, Jafia,",
      "Eliszama, Beeljada i Eliphelet.",
      "Gdy Filistyni usłyszeli, że Dawid został namaszczony na króla nad całym Izraelem, wyruszyli wszyscy, aby go pochwycić. Dawid jednak dowiedział się o tym i ruszył przeciw nim.",
      "Filistyni więc nadciągnęli i rozlokowali się w dolinie Refaim.",
      "Wtedy Dawid pytał o radę Boga: „Czy mam wyruszyć przeciw Filistynom i czy wydasz ich w moje ręce?”. Jahwe mu odpowiedział: „Wyruszaj i oddam ich w twoje ręce”.",
      "A gdy zbliżyli się do Baal-Peracim, pobił ich tam Dawid. Wtedy rzekł: „Bóg rozbił ręką moją wrogów moich jak woda rozbija wały. Dlatego nazwano to miejsce Baal-Peracim”.",
      "Pozostawili tam swoje bożki, a Dawid kazał je spalić w ogniu.",
      "Gdy Filistyni ponownie rozłożyli się w dolinie Refaim",
      "Dawid również pytał Boga o radę. A On odpowiedział: „Nie nacieraj podążając za nimi, lecz obejdź ich i uderz na nich od strony drzew balsamowych.",
      "Jak usłyszysz odgłos kroków w wierzchołkach drzew balsamowych, wtedy ruszaj do walki, Bóg bowiem wyruszył przed tobą, aby rozbić wojsko Filistynów.",
      "A Dawid postąpił tak, jak mu polecił Bóg. I rozgromili wojsko Filistynów od Gibeonu do Gezer.",
      "Tak to sława Dawida rozeszła się po całej ziemi, a Jahwe rzucił postrach przed nim na wszystkie narody."
    ],
    [
      "Pobudował sobie pałace w Mieście Dawidowym, przygotował miejsce dla arki Boga i rozbił dla niej namiot.",
      "Następnie powiedział: „Nikt nie powinien nosić arki Boga oprócz lewitów, ich to bowiem przeznaczył Jahwe do noszenia arki Jahwe i do obsługiwania jej na zawsze.",
      "Dawid więc zgromadził całego Izraela w Jerozolimie, aby przenieść arkę Jahwe na to miejsce, które dla niej przygotował.",
      "Dawid zebrał tedy synów Aarona i lewitów:",
      "z potomków Kehata: Uriela, księcia i jego 120 braci;",
      "z potomków Merariego: Asaję, księcia i jego 220 braci;",
      "z potomków Gerszona, księcia Joela i jego 130 braci;",
      "z potomków Elicafana: księcia Szemaję i jego 200 braci;",
      "z potomków Chebrona: księcia Eliela i jego 80 braci;",
      "z potomków Uzziela: księcia Amminadaba i jego 112 braci;",
      "Wezwał również Dawid kapłanów: Cadoka i Ebjatara oraz lewitów: Uriela, Asaję, Joela, Szemaję, Eliela i Amminadaba.",
      "I rzekł do nich: — „Wy jesteście książętami rodów lewickich. Uświęćcie się razem z braćmi wszystkimi i przenieście arkę Jahwe, Boga Izraela, na miejsce, które jej przygotowałem”.",
      "Za pierwszym razem nie byliście z nami i dlatego Jahwe nasz zesłał na nas nieszczęście. Nie postąpiliśmy bowiem względem Niego zgodnie z Prawem.",
      "Wtedy oczyścili się kapłani i lewici, aby przenieść arkę Jahwe, Boga Izraela.",
      "I nieśli lewici arkę Boga, jak to nakazał Mojżesz według słowa Jahwe, na drążkach na swoich ramionach.",
      "I rozkazał Dawid naczelnikom lewitów ustanowić swoich braci śpiewakami przy instrumentach muzycznych: cytrach, harfach i cymbałach, aby donośnie rozbrzmiewały radosne dźwięki.",
      "Ustanowili więc lewici Hemana, syna Joela, a z jego braci Asafa, syna Berekjahu; z synów Merariego braci ich Etana, syna Kuszajahu,",
      "a z nimi braci ich drugiego stopnia: Zekarjahu, Bena, Jaaziela, Szemiramota, Jechiela, Unniego, Eliaba, Benajahu, Maasejahu, Mattitjahu, Eliflehu i Miknejahu, Obed-Edoma i Jeiela.",
      "Śpiewacy: Heman, Asaf i Etan mieli grać na spiżowych cymbałach;",
      "Zekarja, Aziel, Szemiramot, Jechiel, Unni, Eliab, Maasejahu i Benajahu na harfach [...]",
      "Mattitjahu, Eliflehu, Miknejahu, Obed-Edom, Jeiel i Azazjahu na cytrach w oktawie, aby prowadzić.",
      "Kenanjahu, książę nad lewitami przeznaczonymi do niesienia arki, kierował pochodem, ponieważ znał się na tym.",
      "Berekja i Elkana byli odźwiernymi przy arce.",
      "Kapłani: Szebanjahu, Joszafat, Netanel, Amasaj, Zakarjahu, Benajahu i Eliezer grali przed arką Bożą na trąbach. Obed-Edom i Jechijja byli odźwiernymi przy arce.",
      "Dawid, starszyzna Izraela i książęta Tysiączników ruszyli radośnie, by przenieść arkę przymierza Jahwe z domu Obed-Edoma.",
      "Ponieważ Jahwe wspierał lewitów, niosących arkę przymierza Jahwe, złożono w ofierze siedem wołów i siedem baranów.",
      "Dawid odziany był w płaszcz z bisioru, tak jak wszyscy lewici, niosący arkę, śpiewacy i Kenanja — kierownik pochodu. Dawid nadto przywdział lniany efod.",
      "Cały Izrael brał udział w przeniesieniu arki przymierza Jahwe wśród radosnych okrzyków, przy graniu rogu, dźwięku trąb, cymbałów, harf i cytr.",
      "Gdy wnoszono arkę Przymierza Jahwe do Miasta Dawidowego, Mikal, córka Saula, spojrzała z okna i zobaczywszy króla Dawida tańczącego i grającego wzgardziła nim w swym sercu."
    ],
    [
      "Przyniesiono więc arkę Bożą i umieszczono ją pośrodku namiotu, który dla niej przygotował Dawid. Następnie złożono przed Bogiem ofiary całopalne i dziękczynne.",
      "Gdy dokończył Dawid składania ofiar całopalnych i dziękczynnych, pobłogosławi ludowi w imię Jahwe.",
      "Rozdał też wszystkim Izraelitom, każdemu mężczyźnie i kobiecie, po bochenku chleba, po placku daktylowym i po placku z rodzynek.",
      "Przed arką Jahwe postawił lewitów przeznaczonych do służby, aby wielbili, sławili i wychwalali Jahwe, Boga Izraela:",
      "Asafa jako przełożonego, a jako jego zastępcę Zakarję, dalej Jaaziela, Szemiramota, Jechiela, Mattitję, Eliaba, Benejahu, Obed-Edoma i Jeiela z harfami i cytrami. Asaf znów grał na cymbałach,",
      "nadto kapłanów: Benajahu i Jachaziel, grających ustawicznie na trąbach przed arką przymierza Boga.",
      "Wtedy, w dniu kiedy Asaf i jego bracia wszczęli uwielbienie Jahwe, Dawid taką dał im pieśń:",
      "„Dziękujcie Jahwe, wzywajcie Jego imienia! Głoście Jego dzieła wśród narodów?",
      "Śpiewajcie Mu, grajcie Mu, rozgłaszajcie wszystkie Jego cuda!",
      "Rozsławiajcie nieustannie święte imię Jego! Wszyscy szukający Jahwe, niech się z serca radują!",
      "Pamiętajcie o Jahwe i Jego potędze! Szukajcie wciąż Jego oblicza!",
      "Wspominajcie o cudach, które uczynił, o znakach i rozkazach Jego ust.",
      "Wy, potomkowie Izraela, sługi Jego synowie Jakuba, Jego wybrani!",
      "On, Jahwe, jest Bogiem naszym na całej ziemi ważne jest Jego Prawo!",
      "On pamięta zawsze o swoim przymierzu — o słowie, danemu dla tysiąca pokoleń.",
      "Zawarł je z Abrahamem i przysięgę dał Izaakowi.",
      "Potwierdził ją Jakubowi Izraelowi na wieczne przymierze.",
      "Albowiem oświadczył: Tobie dam ziemię Kanaanu jego przydzielone dziedzictwo.",
      "Nie było ich wielu, nieliczni i obcy w niej.",
      "Wędrowali od ludu do ludu, od jednego królestwa do innego.",
      "A On nie dozwolił nikomu ich uciskać, i strofował królów z powodu nich;",
      "Nie dotykajcie moich pomazańców nie czyńcie krzywdy moim prorokom.",
      "Śpiewajcie dla Jahwe, wszystkie krainy ogłaszajcie co dzień Jego zbawienie.",
      "Rozpowiadajcie wśród narodów Jego chwałę cuda Jego pośród wszystkich ludów.",
      "Zaprawdę, wielki jest Jahwe i czci najgodniejszy, lękać się go trzeba, ponad wszystkich bogów",
      "Albowiem wszyscy bogowie pogan są niczem, gdyż Jahwe uczynił niebiosa.",
      "Przed nim majestat i wspaniałość, potęga i radość w miejscu Jego przebywania.",
      "Oddajcie Jahwe chwałę rodziny narodów, oddajcie Jahwe chwałę i potęgę.",
      "Oddajcie Jahwe chwałę Jego imienia, nieście dary i przystąpcie przed Jego oblicze, oddajcie chwałę Jahwe w odzieniu świętym.",
      "Niech cała ziemia zadrży przed Jego obliczem, umacnia świat i się nie poruszy.",
      "Niech się cieszą niebiosa i raduje się ziemia, niech rozpowiadają wśród narodów: Jahwe jest królem.",
      "Niech szumi morze i wszystko co je napełnia, niech się radują pola i wszystko co w nich.",
      "Niechaj i drzewa leśne się uradują przed obliczem Jahwe gdy nadejdzie, aby sądzić ziemię.",
      "Chwalcie Jahwe, bo jest dobry bo na wieki miłosierdzie Jego",
      "I powtarzajcie: Zachowaj nas Boże Zbawienie nasze! Zgromadź nas i wybaw spośród narodów, byśmy mogli wielbić święte imię Twoje i chlubić się w chwale Twojej!",
      "Błogosławiony Jahwe, Bóg Izraela od wieków na wieki!” A wszystek lud odpowiedział „Amen” i uwielbiał Jahwe.",
      "I zostawił tam [Dawid] przed arką przymierza Jahwe Asafa i jego braci, aby nieprzerwanie pełnili służbę przed arką według porządku dziennego.",
      "Zaś Obed-Edoma i sześćdziesięciu jego braci; Obed-Edoma, syna Jedutuna oraz Chodę zamianował odźwiernymi,",
      "natomiast kapłana Cadoka i jego braci kapłanów pozostawił na wyżynie Gibeonu przed przybytkiem Jahwe,",
      "aby stale składali ofiary całopalne rano i wieczorem dla Jahwe na ołtarzu całopalenia, dokładnie, jak to przepisuje Prawo Jahwe, które On nadał Izraelowi.",
      "Był też z nimi Heman i Jedutun oraz reszta wybranych i wyznaczonych imiennie do wielbienia Jahwe, gdyż na wieki miłosierdzie Jego.",
      "U Hemana i Jedutuna przechowywano trąby i cymbały dla grających oraz instrumenty do towarzyszenia pieśni Bożej. Synowie Jedutuna znów stali przy bramie.",
      "Potem wszyscy powrócili — każdy do swego domu. Wrócił też Dawid, aby pobłogosławić swój dom."
    ],
    [
      "Gdy Dawid już mieszkał w swoim pałacu, rozmawiał z prorokiem Natanem: „Popatrz, ja mieszkam w domu cedrowym, a arka przymierza Jahwe pod zasłonami namiotu”.",
      "Na to Natan do Dawida „Uczyń wszystko, co postanowiłeś w twoim sercu, gdyż Bóg jest z tobą”.",
      "Jednakże jeszcze tej nocy Bóg przemówił do Natana:",
      "„Idź i powiedz słudze memu Dawidowi: Tak mówi Jahwe: Nie ty masz mi zbudować dom na mieszkanie.",
      "Przecież nie mieszkałem w domu od dnia, w którym wyprowadziłem Izraela aż do dnia dzisiejszego i przechodziłem z namiotu do namiotu czy też przybytku.",
      "Jak długo wędrowałem z całym Izraelem, czy komukolwiek z Sędziów, którym zleciłem opiekę nad moim ludem, powiedziałem: Dlaczego nie budujecie mi domu cedrowego?",
      "Oznajmisz więc słudze memu Dawidowi: Tak mówi Jahwe Zastępów: Zabrałem cię z pastwiska od owiec, abyś był księciem nad ludem moim Izraelem.",
      "Byłem z tobą na wszystkich twoich drogach i wytraciłem przed tobą wszystkich nieprzyjaciół twoich. Dam ci sławę jaką się cieszą najwięksi tego świata.",
      "Dam też ludowi memu Izraelowi miejsce i wszczepię go, aby mógł zamieszkać na swojej ziemi. Nie będzie się już musiał więcej lękać, ani gwałtownicy nie będą go niszczyć jak w dawniejszych czasach,",
      "od czasu, kiedy ustanowiłem Sędziów nad moim ludem Izraelem. Upokorzę wszystkich nieprzyjaciół twoich a ciebie wywyższę, Jahwe zbuduję ci dom.",
      "Kiedy znów wypełnią się twoje dni i pójdziesz do twoich ojców, wzbudzę po tobie potomstwo, jednego spośród twoich synów i utwierdzę jego królestwo.",
      "",
      "Ja mu będę ojcem, a on będzie mi synem. Nie cofnę od niego mojej łaskawości, jak cofnąłem od tego, który był przed tobą.",
      "Osadzę go w moim domu i w moim królestwie na zawsze. Jego tron będzie utwierdzony na wieki”.",
      "Dokładnie z tymi słowami i zgodnie z tym widzeniem przemówił Natan do Dawida.",
      "Poszedł wtedy król Dawid i usiadł przed Jahwe i rzekł: „Czymże ja jestem, o Jahwe, Boże, i czymże jest mój dom, żeś mnie prowadził aż dotąd?",
      "Nawet to było niewiele w Twoich oczach Boże. Dałeś domowi sługi Twego obietnicę na daleką przyszłość a na mnie wejrzałeś jako na człowieka szlacheckiego stanu, Jahwe, Boże.",
      "Co Dawid może ponadto do Ciebie powiedzieć? Znasz przecież sługę Twego!",
      "O Jahwe, przez wzgląd na sługę Twego i według serca Twego uczyniłeś to wielkie dzieło, aby obwieścić wszystkie te wspaniałości.",
      "Nie masz o Jahwe podobnego Tobie, i nie ma Boga oprócz Ciebie według tego wszystkiego, cośmy usłyszeli naszymi uszami.",
      "I który inny lud na ziemi może się równać z Twoim ludem Izraelem? Bóg przyszedł, aby go wykupić jako swój lud i obdarzyć go sławą wielkich i cudownych dzieł. Przed ludem Twoim, który wyzwoliłeś z Egiptu, przepędzasz narody.",
      "Obrałeś sobie lud Izraela na zawsze na Twój lud. Ty Jahwe stałeś się jego Bogiem.",
      "O Jahwe, oby słowo, któreś wyrzekł nad sługą Twoim i domem jego, trwało na wieki! Uczyń jak powiedziałeś.",
      "Wtedy imię Twoje przetrwa na zawsze i będzie wielkie a będą wołali: Jahwe Zastępów, Bóg Izraela, zaiste On Bogiem Izraela! A dom Dawida, sługi Twego, będzie utwierdzony przed Tobą.",
      "Albowiem Ty, Boże mój oznajmiłeś obietnicę słudze Twemu, że zbudujesz mu dom. Dlatego sługa Twój ośmielił się modlić przed obliczem Twoim.",
      "A teraz Jahwe: Ty jesteś Bogiem i dałeś słudze Twemu tę wspaniałą obietnicę.",
      "I spodobało się Tobie pobłogosławić dom sługi Twego, aby trwał przed Tobą na wieki. Co Ty Jahwe pobłogosławisz, pozostanie błogosławione na wieki”."
    ],
    [
      "Po tych wydarzeniach Dawid pobił Filistynów i ujarzmił ich. Odebrał też z rąk Filistynów Gat łącznie z miasteczkami należącymi do niego.",
      "Pobił również Moabitów, którzy stali się jego poddanymi, zmuszeni do składania daniny.",
      "Ponadto Dawid pokonał Hadadezera króla Coby leżącej w pobliżu Chamat, gdy ten wyruszył, by swoją władzę rozciągnąć aż do rzeki Eufratu.",
      "Zabrał mu wtedy Dawid 1000 rydwanów, 7000 jeźdźców i 20 000 pieszych. Podciął Dawid ścięgna wszystkim koniom zaprzęgowym, a tylko 100 nie ruszył.",
      "Gdy Aramejczycy z Damaszku śpieszyli z pomocą Hadadezerowi, królowi Coby, Dawid pobił 22 000 ludzi spośród Aramejczyków",
      "i zostawił załogi w Aramie Damasceńskim a Aramejczycy jako poddani Dawida płacili daniny. Jahwe zaś wspierał Dawida w każdym jego przedsięwzięciu.",
      "Dawid zabrał także złote tarcze, które nosili ludzie Hadadezera i przyniósł je do Jerozolimy.",
      "Z Tibchat i Kun, miast Hadadezera, wyniósł Dawid bardzo dużo miedzi. Z niej później Salomon zbudował morze miedziane, filary i miedziane naczynia.",
      "Gdy Tou, król Chamat, usłyszał, że Dawid rozgromił całą siłę zbrojną Hadadezera, króla Coby,",
      "wysłał do króla Dawida swojego syna Hadorama, by mu przekazał pozdrowienie i powinszowania zwycięskiej walki przeciw Hadadezerowi. Tou bowiem żył w wojnie z Hadadezerem. Równocześnie przesłał różne naczynia ze złota, srebra i miedzi.",
      "Król Dawid poświęcił je jednak dla Jahwe, jak również srebro i złoto, które zdobył od wszystkich innych ludów: od Edomu, Moabu, Ammonitów, Filistynów i Amalekitów.",
      "Abiszaj znów, syn Ceruji, pobił 18 000 Edomitów w Dolinie Soli.",
      "Także tam Dawid rozmieścił załogi, a wszyscy Edomici stali się podwładnymi Dawida. Tak to Jahwe wspierał Dawida w każdej wyprawie, w którą wyruszył.",
      "Dawid panował nad całym Izraelem, wykonując sądy i sprawiedliwość nad całym swoim ludem.",
      "Joab, syn Ceruji, stał na czele wojska, Jehoszafat zaś, syn Achiluda, był kanclerzem.",
      "Cadok, syn Achituba i Ebiatora, syn Abimeleka, byli kapłanami, Szusza znów był pisarzem,",
      "Benajahu, syn Jehojady, dowodził Keretami i Peletami. Synowie Dawida zaś byli pierwszymi w służbie króla."
    ],
    [
      "Po jakimś czasie umarł Nachan, król Ammonitów. Po nim został królem jego syn.",
      "Wtedy pomyślał Dawid: „Zawrę przyjaźń z Chanunem, synem Nachasza, gdyż ojciec jego był dla mnie życzliwy”. Dawid wyprawił więc posłów z wyrazami współczucia z powodu śmierci jego ojca. Gdy przybyli posłowie Dawida do Chanuna do kraju Ammonitów, aby go pocieszyć,",
      "książęta Ammonitów przyszli na rozmowę do Chanuna: „Czy sądzisz, że Dawid przysłał do ciebie pocieszycieli, żeby uczcić twego ojca? A może po to, aby rozpoznać i wybadać kraj, by potem go zniszczyć?”",
      "Wtedy Chanun kazał przytrzymać podwładnych Dawida, ogolić i obciąć im szaty aż do połowy, do pośladków. Potem ich odesłano.",
      "Odeszli więc. A gdy Dawidowi doniesiono o wielkiej zniewadze tych mężów rozkazał im: „Pozostańcie w Jerychu, dopóki wam nie odrosną brody. Dopiero potem wróćcie!”",
      "Gdy Ammonici spostrzegli, że Dawid ich znienawidził, posłał Chanun i Ammonici tysiąc talentów srebra, aby za nie nająć rydwany i jezdnych z Aram-Naharaim, z Aram-Maaka oraz z Coby.",
      "I najęli 32 000 rydwanów oraz króla Maaki z jego ludźmi. Nadciągnęli tedy i rozłożyli się obozem naprzeciw Medeby. Również Ammonici zebrali się ze swoich miast i przybyli na wojnę.",
      "Gdy Dawid dowiedział się o tym, wysłał Joaba z całym wojskiem — walecznych ludzi.",
      "Ruszyli tedy Ammonici i uszykowali się do walki przed bramą miejską. Natomiast królowie, którzy również przybyli, zatrzymali się oddzielnie na otwartym polu.",
      "Gdy Joab zauważył, że szykuje się atak z przodu i z tyłu, dokonał wyboru z pośród najdzielniejszych Izraela i przygotował się do walki z Aramejczykami.",
      "Resztę wojska przekazał komendzie bratu swemu Abiszaji. Ci znów stanęli do walki przeciw Ammonitom.",
      "Dodał jeszcze: „Gdyby Aramejczycy okazali się silniejsi ode mnie, przybądź z pomocą. Gdyby znów Ammonici byli silniejsi od ciebie, ja przybędę ci z odsieczą”.",
      "Bądź dzielny! Będziemy dzielnie walczyć za nasz naród, za miasta naszego Boga. A Jahwe niechaj postąpi według swojego upodobania.",
      "A gdy Joab ruszył do walki przeciw Aramejczykom ze swoimi ludźmi, oni rzucili się do ucieczki przed nim.",
      "Ammonici zaś widząc, że Aramejczycy uciekają, również rzucili się do ucieczki przed jego bratem Abiszajem i wycofali się do miasta. Joab wtedy powrócił do Jerozolimy",
      "Aramejczycy widząc, że zostali pokonani przez Izraelitów, wysłali posłów, by sprowadzić Aramejczyków, znajdujących się po drugiej stronie rzeki. Przyprowadził ich Szofak, wódz wojsk Hadadezzera.",
      "Gdy o tym doniesiono Dawidowi zebrał on cały Izrael, przeprawił się przez Jordan, zbliżył się do nich i zajął stanowisko naprzeciw Aramejczyków i ruszył do boju.",
      "Oni jednak byli zmuszeni udać się do ucieczki przed Izraelitami. Dawid wtedy zabił 7000 walczących na rydwanach i 40 000 pieszych. Poległ też dowódca wojsk, Szofak.",
      "A podwładni Hadadezera, widząc że zostali pobici przez Izraelitów, zawarli pokój z Dawidem i stali się jego poddanymi. Aramejczycy odtąd nie mieli już ochoty spieszyć na pomoc Ammonitom."
    ],
    [
      "Po upływie roku, w tym czasie, kiedy królowie wyruszają na wojnę, Joab poprowadził siły zbrojne i spustoszył kraj Ammonitów. Potem podążał w stronę Raby i obiegł ją. Dawid natomiast pozostał w Jerozolimie (...) Joab zdobył Rabbę i zburzył ją.",
      "Dawid zabrał Milkomowi koronę z jego głowy, jej waga wynosiła jeden talent złota. Na niej znajdował się bardzo drogocenny kamień, który włożono na głowę Dawida. Bardzo wiele łupów wywiózł wtedy Dawid z tego miasta.",
      "Ludność, mieszkającą tam, uprowadził i zatrudnił przy piłach, żelaznych kilofach i siekierach. Podobnie postąpił Dawid z innymi miastami Ammonitów. Dopiero potem powrócił z całym wojskiem do Jerozolimy.",
      "Doszło jednak ponownie do wojny z Filistynami w pobliżu Gezer. Wtedy to Sibbehaj z Chuszy zabił Sippaja, potomka Refaitów i tak zostali pobici.",
      "I wybuchła znowu wojna z Filistynami. Wtedy znów Elchanan, syn Jaira zabił Lachniego, brata Goliata z Gat. Drzewce jego włóczni było podobne do wałów tkackich.",
      "Była jeszcze inna wojna w Gat, gdzie mieszkał człowiek — olbrzym, mający po sześć palców, czyli dwadzieścia cztery. Pochodził on także z Refraitów.",
      "Kiedy urągał Izraelitom, zabił go Jonatan, syn Szimi, brata Dawida.",
      "Ci wywodzili się z Refraitów w Gat i zginęli z ręki Dawida i jego wojowników."
    ],
    [
      "I powstał szatan przeciw Izraelowi i podjudził Dawida, aby policzył Izraela.",
      "Wtedy Dawid powiedział Joabowi i książętom ludu: „Idźcie, a policzcie Izraela od Beerszeby aż do Dan i zdajcie mi sprawę, abym znał ich liczebność”.",
      "Ale Joab dał taką odpowiedź: „Niech Jahwe pomnoży stokroć twój lud! Czyż oni wszyscy, panie mój, królu, nie są poddanymi mego pana? Dlaczego pan mój tego żąda? Czemu ma to się stać powodem grzechu Izraela?",
      "Jednakże słowo króla zmusiło Joaba do tego. Wyruszył tedy Joab, obszedł całego Izraela, i powrócił do Jerozolimy.",
      "Joab przekazał więc Dawidowi liczbę policzonego ludu. Cały Izrael liczył wtedy 1 100 000 mężczyzn przydatnych do wojny z Judy 470 000 mężczyzn zdolnych do walki.",
      "Lecz nie policzył razem z wszystkimi Lewiego i Beniamina, gdyż rozkaz króla wzbudził w Joabie niechęć do króla.",
      "Bogu ta rzecz nie podobała się i ukarał Izraela.",
      "Wtedy Dawid przeprosił Boga: „Zgrzeszyłem bardzo, podejmując się takiej rzeczy. Teraz jednak błagam Cię, daruj łaskawie winę sługi Twego, popełniłem bowiem wielki błąd”.",
      "I przemówił Jahwe do Gada, „widzącego” Dawida, tymi słowami.",
      "„Idź i oznajmij Dawidowi Tak mówi Jahwe: Trzy sprawy ci przedkładam. Wybierz jedną z nich i ja ją spełnię”.",
      "Przyszedł więc Gad do Dawida i doniósł mu: „Tak mówi Jahwe. Możesz wybierać",
      "albo trzy lata głodu, albo trzy miesiące ucieczki przed nieprzyjaciółmi twymi, przy czym dotknie cię miecz twoich wrogów, albo też trzy miesiące miecza Jahwe, tj. zarazy w kraju, tak że anioł Jahwe wszędzie w całym Izraelu będzie siał spustoszenie. Rozważ więc, jaką odpowiedź mam dostarczyć temu, który mnie posłał”.",
      "Dawid wtedy dał Gadowi taką odpowiedź: „Jestem w wielkiej udręce. Wolałbym raczej wpaść w ręce Jahwe, albowiem wielkie jest miłosierdzie jego, niż wpaść w ręce ludzi”.",
      "Tak więc zesłał Jahwe zarazę na Izraela i padło z Izraela 70 000 mężów.",
      "Posłał też Jahwe anioła do Jerozolimy, aby ją wyniszczyć. Gdy ten zaczął niszczyć, wejrzał Jahwe, ulitował się nad tym nieszczęściem i rzekł do anioła, który szerzył spustoszenie. „Dosyć tego, wstrzymaj swoją rękę”! Anioł Jahwe stał wtedy obok klepiska Ornana Jebuzyty.",
      "A gdy Dawid podniósł oczy, ujrzał anioła Jahwe, stojącego pomiędzy ziemią a niebem z wyciągniętym mieczem w ręku, który był zwrócony przeciw Jerozolimie. Wtedy Dawid i starszyzna upadli na twarz, obleczeni w wory pokutne.",
      "Dawid zaś wołał do Boga. „Czyż nie ja rozkazałem policzyć ludność? Zgrzeszyłem. To ja jako pasterz popełniłem zło. Te owieczki jednak, cóż one uczyniły? Jahwe, Boże mój, niech ręka Twoja obróci się przeciwko mnie i przeciw domowi ojca mego, ale nie uderzy ludu Twego”.",
      "Wtedy anioł Jahwe zlecił Gadowi, aby oznajmił Dawidowi: „Niech pójdzie i niech zbuduje ołtarz dla Jahwe na klepisku Ornana Jebuzyty”.",
      "Poszedł więc Dawid, posłuszny słowu Gada, gdyż ten przemówił w imieniu Jahwe.",
      "A gdy Ornan się obrócił i zobaczył anioła, ukrył się ze swymi czteroma synami, którzy byli przy nim. Ornan młócił wtedy pszenicę.",
      "Dawid podszedł więc do Ornana. Gdy Ornan obejrzał się i spostrzegł Dawida, wyszedł z klepiska i pokłonił się Dawidowi twarzą do ziemi.",
      "Wtedy Dawid rzekł do Ornana: „Odstąp mi teren klepiska. Chcę bowiem na nim zbudować ołtarz dla Jahwe. Odstąp mi go za pełną cenę, aby plaga oddaliła się od ludu”.",
      "Na to Ornan odpowiedział Dawidowi: „Zabieraj! Panie mój i królu! Uczyń, co uważasz za słuszne. Otóż daję także woły na całopalenie, sanie młockarskie na drwa, pszenicę na ofiarę z pokarmów, wszystko to daję”.",
      "Ale król Dawid odpowiedział Omanowi: „Nie! Muszę to nabyć za pełną sumę pieniężną. Nie mogę bowiem odbierać twojego, a dać Jahwe, by złożyć ofiary całopalenia, darmo mi danej”.",
      "Dał tedy Dawid Omanowi za to miejsce sześćset syklów złota.",
      "Potem zbudował tam ołtarz dla Jahwe, złożył ofiary całopalne i dziękczynne i wzywał Jahwe. A Ten wysłuchał go, zsyłając ogień z nieba na ołtarz całopalenia.",
      "I rozkazał Jahwe aniołowi, aby schował miecz swój do pochwy.",
      "Dawid zaś widząc, że Jahwe go wysłuchał na klepisku Ornana Jebuzyty, składał tam ofiary.",
      "Przybytek Jahwe, który Mojżesz zbudował na pustyni, a także ołtarz całopalenia znajdowały się wówczas na wyżynie Gibeonu.",
      "Jednakże Dawid nie ważył się tam pójść, aby szukać Boga, gdyż przeląkł się miecza anioła Jahwe."
    ],
    [
      "I rzekł Dawid: „Niech tu będzie dom Jahwe, Boga i ołtarz dla ofiar całopalnych dla Izraela”.",
      "Rozkazał więc Dawid, aby zebrano cudzoziemców, znajdujących się w ziemi izraelskiej i wyznaczył kamieniarzy do obróbki kamieni ciosanych na budowę domu Boga.",
      "Następnie kazał Dawid nagromadzić duże ilości żelaza na gwoździe do podwoi w bramach i na spojenia oraz niezliczoną wagę brązu.",
      "Nadto nadmiar drzewa cedrowego, gdyż Sydończycy i Tyryjczycy nawieźli Dawidowi wielką ilość drzew cedrowych.",
      "Dawid powiedział bowiem: „Mój syn Salomon jest młody i brak mu doświadczenia. Dom zaś, który ma stanąć dla Jahwe, powinien być bardzo okazały i wspaniały ku chwale i wspaniałości przed wszystkimi narodami. Ja znów powinienem wszystko przygotować”. Tak więc rozpoczął Dawid wielkie przygotowania jeszcze przed śmiercią.",
      "Potem zawołał swojego syna Salomona i powierzył mu zbudowanie domu dla Jahwe Boga Izraela.",
      "I rzekł Dawid do Salomona: „Synu mój, zamierzałem osobiście zbudować dom dla imienia Jahwe, Boga mego.",
      "Doszło jednak do mnie słowo Jahwe: „Rozlałeś ogrom krwi i prowadziłeś wielkie wojny. Ty więc nie możesz budować domu dla mojego imienia, gdyż rozlałeś dużo krwi na ziemi przede mną.",
      "Otóż urodzi ci się syn. On będzie mężem pokoju i ja udzielę mu pokoju od wszystkich nieprzyjaciół jego wokoło. Będzie bowiem miał na imię Salomon. Pokojem i wytchnieniem obdarzę Izraela za jego dni.",
      "On zbuduje dom dla imienia mego. On będzie mi synem a ja będę mu ojcem. Umocnię też tron jego królestwa w Izraelu na zawsze”.",
      "A teraz, synu mój, niech Jahwe będzie z tobą, aby ci się dobrze wiodło i abyś zbudował dom Jahwe, Boga twego, jak to zapowiedział o tobie.",
      "Niech Jahwe ci również udzieli roztropności i rozsądku, gdy cię ustanowi nad Izraelem, abyś strzegł Prawa Jahwe, Boga twego.",
      "Wtedy też powiedzie ci się, gdy będziesz zważał na to, aby wypełniać przepisy i nakazy, które Jahwe dał Mojżeszowi dla Izraela.",
      "Oto ja przy moich możliwościach przygotowałem dla domu Jahwe 100 000 talentów złota i 1 000 000 talentów srebra, brązu zaś i żelaza trudno zważyć, gdyż jest to przeogromna ilość. Postarałem się także o drewno i kamienie. Ty najwyżej dołożysz do tego.",
      "Do twojej dyspozycji jest wielu pracowników; murarzy, kamieniarzy, cieśli i przeróżnych rzemieślników do każdej roboty.",
      "Złota, srebra, brązu i żelaza jest więcej niż wystarczająco. A więc zabieraj się do dzieła a Jahwe niech będzie z tobą”.",
      "Nakazał też Dawid wszystkim książętom Izraela aby wspierali jego syna Salomona, mówiąc:",
      "„Czy Jahwe, Bóg wasz, nie był z wami, i czy nie obdarzył was wokoło pokojem? Oddał przecież mieszkańców tego kraju w moje ręce, tak że kraj ten poddany jest Jahwe i Jego ludowi.",
      "Skierujcie więc wasze serce i waszą duszę ku szukaniu Jahwe, Boga waszego. Przeto budujcie świątynię Jahwe, Boga, aby przeprowadzić arkę przymierza Jahwe i święte naczynia Boga do domu, który ma być wzniesiony dla imienia Jahwe”."
    ],
    [
      "A gdy Dawid był już stary i syty dni życia, ustanowił Salomona królem nad Izraelem.",
      "Zgromadził więc wszystkich książąt izraelskich, kapłanów i lewitów.",
      "Policzono lewitów od trzydziestu lat wzwyż, a liczba ich wynosiła według głów 38 000 mężczyzn.",
      "24 000 spośród nich przeznaczono na służbę w domu Jahwe, a pisarzy i sędziów było 6000.",
      "[Prócz tego] 4000 odźwiernych i 4000 tych, co mieli wysławiać Jahwe na instrumentach, które [Dawid] na ten cel przygotował.",
      "Podzielił ich Dawid na klasy według synów Lewiego: Gerszona, Kehata i Merariego.",
      "Z Gerszonitów byli: Ladan i Szimi.",
      "Synami Ladana byli: pierwszy Jechiel, następnie Zetam i Joel — ci trzej.",
      "Synami Szimiego byli: Szelomit, Chaziel i Haran — ci trzej. Byli oni naczelnikami rodów Ladana.",
      "Synami Szimiego byli: Jachat, Ziza, Jeusz i Beria. To byli czterej synowie Szimiego.",
      "Spośród nich Jachat był pierworodnym, a Ziza drugim. Jeusz i Beria nie mieli wiele dzieci i dlatego zostali zaliczeni do jednego rodu, do jednej klasy.",
      "Synami Kehata byli: Amram, Jishar, Chebron i Uzziel — ci czterej.",
      "Synami Amrama byli: Aaron i Mojżesz. Lecz Aaron został odłączony, aby wraz z synami służyć po wieczne czasy sprawom najświętszym, składać przed Jahwe ofiary z kadzidła, usługiwać Mu i błogosławić w Jego imieniu na wieki.",
      "Synowie Mojżesza, męża Bożego, zostali zaliczeni do pokolenia Lewiego.",
      "Synami Mojżesza byli: Gerszona i Eliezer.",
      "Spośród synów Gerszoma pierworodnym był Szebuel.",
      "Synem Eliezera był pierworodny Rechabja; innych synów Eliezer wprawdzie nie miał, za to synowie Rechabji rozmnożyli się bardzo.",
      "Spośród synów Jishara pierworodnym był Szelomit.",
      "Synami Chebrona byli: pierworodny Jerijjahu, drugi Amarja, trzeci Jachaziel, a czwarty Jekamam.",
      "Synami Uzziela byli: pierworodny Mika i drugi Jiszszijja.",
      "Synami Marariego byli: Machli i Muszi, a synami Machliego byli: Eleazar i Kisz.",
      "Eleazar umarł nie mając synów, tylko córki. Pojęli je za żony synowie Kisza jego brata.",
      "Synami Musziego byli: Machli, Eder i Jeremot — ci trzej.",
      "Oto są synowie Lewiego według swych rodów, głowy rodzin, policzeni w imiennym spisie po kolei, którzy pełnili służbę w domu Jahwe od lat dwudziestu wzwyż.",
      "Rzekł tedy Dawid: „Jahwe, Bóg Izraela, który użyczył pokoju ludowi swemu, będzie przebywał w Jerozolimie na wieki.",
      "A lewici nie będą już musieli nosić przybytku i innego sprzętu do jego obsługi”.",
      "Według ostatnich bowiem zarządzeń Dawida, przeprowadzono spis lewitów od dwudziestego roku życia wzwyż.",
      "Mieli oni pomagać synom Aarona przy służbie domu Jahwe: na dziedzińcach, w komnatach, przy oczyszczaniu wszystkich rzeczy poświęconych i przy pracy wokół domu Jahwe.",
      "Mieli się też starać o chleby pokładne, o najczystszą mąkę na ofiarę, o ciasto niekwaszone, o pokarmy pieczone i smażone i o wszystko, co było ważone i mierzone.",
      "Mieli się stawić każdego poranka i wieczorem, aby wysławiać i wielbić Jahwe.",
      "Ponadto do obowiązków ich należało składanie wszystkich ofiar całopalnych dla Jahwe w każdy szabat, w czasie nowiu księżyca i w święta w liczbie ustalonej przez Prawo, które obowiązywało po wieczne czasy wobec Jahwe.",
      "Winni również mieć pieczę nad namiotem zjednoczenia, nad świątynią i nad synami Aarona, swymi braćmi w służbie domu Jahwe."
    ],
    [
      "A oto podział potomków Aarona: synami Aarona byli: Nadab, Abihu, Eleazar oraz Itamar.",
      "Nadab i Abihu umarli wcześniej niż ich ojciec i nie mieli synów, dlatego urząd kapłański sprawowali: Eleazar i Itamar.",
      "Dawid oraz Cadok z potomstwa Eleazara i Achimelek z potomstwa Itamara podzielili ich na zmiany uwzględniając rodzaj ich służby.",
      "I okazało się, że pośród synów Eleazara było więcej mężów niż pośród potomków Itamara. Wybrano więc spośród synów Eleazara szesnastu naczelników rodów, a spośród synów Itamara — ośmiu.",
      "Jedni i drudzy zostali wybrani przez losowanie, gdyż książętami świątyni i książętami przed Bogiem byli zarówno potomkowie Eleazara jak i potomkowie Itamara.",
      "Spisał ich Szemaja, syn Netanela, pisarz z pokolenia Lewiego, w obecności króla, książąt i kapłana Cadoka, Ebjatara syna Achimeleka oraz naczelników rodów kapłańskich i lewickich. Losowano na przemian ród Eleazara i ród Itamara.",
      "Pierwszy los padł na Jehojariba, drugi na Jedaję,",
      "trzeci na Charima, czwarty na Seorima,",
      "piąty na Malkijję, szósty na Mijjamina,",
      "siódmy na Hakkoca, ósmy na Abijję,",
      "dziewiąty na Jeszuę, dziesiąty na Szekanjahu,",
      "jedenasty na Eljasziba, dwunasty na Jakima,",
      "trzynasty na Chuppę, czternasty na Jeszebaba,",
      "piętnasty na Bilgę, szesnasty na Immera,",
      "siedemnasty na Chezira, osiemnasty na Happicceca,",
      "dziewiętnasty na Petachję, dwudziesty na Jechezkela,",
      "dwudziesty pierwszy na Jakina, dwudziesty drugi na Gamula,",
      "dwudziesty trzeci na Delajahu, dwudziesty czwarty na Maazjahu.",
      "Taki był ich podział na zmiany w służbie. Zgodnie z nimi udawali się do domu Jahwe według ustaw otrzymanych od ojca ich Aarona z nakazu Jahwe, Boga Izraela.",
      "Pozostali lewici to: z synów Amrama Szubael, z synów Szubaela: Jechdejahu,",
      "z Rechabjahu, to jest synów Rechabjahu pierworodny Jiszszijja.",
      "Z Icharytów: Szelomot, a z synów Szelomota: Jachat.",
      "Synami Chebrona byli: Jerijjahu, drugi Amarjahu, trzeci Jachaziel, czwarty Jekamam.",
      "Synem Uzziela był Mika, z synów Miki był Szamir.",
      "Bratem Miki był Isszijja, a synem Iszszijji: Zekarjahu.",
      "Synami Merariego byli: Machli i Muszi, którzy byli potomkami jego syna Jaazijjahu.",
      "Synami Merariego z jego syna Jaazijjahu byli: Szoham, Zakkur i Ibri.",
      "Z Machliego: Eleazar, który nie miał synów oraz Kisz.",
      "Z Kisza: Jerachmeel, syn Kisza.",
      "Synowie Musziego: Machli, Eder i Jerimot. Ci byli synami lewitów według ich rodów.",
      "Oni również podobnie jak ich bracia, synowie Aarona, rzucali los w obecności króla Dawida, Cadoka, Achimeleka, naczelników rodów kapłańskich i lewickich; mianowicie rodziny naczelnika rodu jak i ich młodszego brata."
    ],
    [
      "Dawid wraz z dowódcami wojska wyłączył ze służby spośród synów Asafa, Hemana i Jedutuna tych, którzy wykonywali pobożne śpiewy przy dźwięku cytr, harf i cymbałów. Oto spis mężów, pełniących tę służbę:",
      "z synów Asafa: Zakkur, Josef, Netania i Asarela, synowie Asafa pod przewodnictwem Asafa, który wykonywał śpiewy według rozporządzeń króla.",
      "Z Jedutuna, synowie Jedutuna: Gedaljahu, Ceri, Jeszajahu, Szimi, Chaszabjahu, Mattitjahu, [razem] sześciu pod kierunkiem ich ojca Jedutuna, który wykonywał śpiewy przy cytrze, wielbiąc i chwaląc Jahwe.",
      "Z Hemana, synowie Hemana: Bukkijjahu, Mattanjahu, Uzziel, Szebuel, Jerimot, Chananja, Chanani, Eliata, Giddalti, Bomamti, Ezer, Joszbekasza, Malloti, Hotir, Machaziot.",
      "Ci wszyscy byli synami Hemana, „widzącego” króla według obietnicy Boga, by podnieść jego potęgę; a dał Bóg Hemanowi czternastu synów i trzy córki.",
      "Ci wszyscy pod kierunkiem swych ojców: Asafa, Jedutuna i Hemana wykonywali śpiewy w domu Bożym przy dźwięku cymbałów, harf i cytr, w czasie służby w domu Bożym, zgodnie z zarządzeniem króla.",
      "Liczba ich wraz z ich braćmi wyszkolonymi i uzdolnionymi w śpiewaniu pieśni dla Jahwe wynosiła 288.",
      "Wszyscy oni ciągnęli losy co do swej służby, tak młodszy jak i starszy, uczeń z mistrzem.",
      "Pierwszy los padł dla Asafa, na Josefa, drugi na Gedaljahu, wraz z jego synami i braćmi razem dwunastu;",
      "trzeci na Zakkura, jego synów i braci także dwunastu;",
      "czwarty na Icriego, jego synów i braci — dwunastu;",
      "piąty na Netanjahu, jego synów i braci — dwunastu;",
      "szósty na Bukkijjahu, jego synów i braci — dwunastu;",
      "siódmy na Jesarela, jego synów i braci — dwunastu",
      "ósmy na Jeszajahu, jego synów i braci — dwunastu;",
      "dziewiąty na Mattanhaju, jego synów i braci — dwunastu;",
      "dziesiąty na Szimiego, jego synów i braci — dwunastu;",
      "jedenasty na Azarela, jego synów i braci — dwunastu;",
      "dwunasty na Chaszabiasza, jego synów i braci — dwunastu;",
      "trzynasty na Szubaela, jego synów i braci — dwunastu;",
      "czternasty na Mattitjahu, jego synów i braci — dwunastu;",
      "piętnasty na Jeremota, jego synów i braci — dwunastu;",
      "szesnasty na Chananjahu, jego synów i braci — dwunastu;",
      "siedemnasty na Joszbekaszę, jego synów i braci — dwunastu;",
      "osiemnasty na Chananiego, jego synów i braci — dwunastu;",
      "dziewiętnasty na Mallotiego, jego synów i braci — dwunastu;",
      "dwudziesty na Elijjatę, jego synów i braci — dwunastu;",
      "dwudziesty pierwszy na Hotira, jego synów i braci — dwunastu;",
      "dwudziesty drugi na Giddaltiego, jego synów i braci — dwunastu;",
      "dwudziesty trzeci na Machaziota, jego synów i braci — dwunastu;",
      "dwudziesty czwarty na Romamti-Ezera, jego synów i braci — dwunastu."
    ],
    [
      "A oto zmiany odźwiernych: z Korachitów — Meszelemjahu, syn Korego, z synów Ebjasafa.",
      "Z synów Meszelemjahu, pierworodny Zekarjahu, drugi Jediael, trzeci Zebadjachu, czwarty Jatniel,",
      "piąty Elam, szósty Jeholchanan, siódmy Eljehoenaj.",
      "Synami Obed-Edoma byli: Szemaja pierworodny, drugi Jehozabad, trzeci Joach, czwarty Sakar, piąty Netanel,",
      "szósty Ammiel, siódmy Jissakar, ósmy Peulletaj. Bóg mu bowiem błogosławił.",
      "Również Szemaji, jego synowi, urodzili się potomkowie, naczelnicy swoich rodów. Byli to mężowie bardzo dzielni.",
      "Synami Szemaji byli: Otni, Refael, Obed, Elzabad i bracia jego, mężowie bardzo waleczni: Elihu i Semakjahu.",
      "Wszyscy ci byli potomkami Obed-Edoma — oni, synowie ich i bracia — mężowie dzielni i zdolni do służby — sześćdziesięciu dwóch z Obed-Edoma.",
      "Meszelemjahu miał osiemnastu synów i braci, dzielnych mężów.",
      "Synami Chosy, który pochodził z Merarytów, byli: pierwszy Szimri. Mimo, że nie był pierworodnym, to jednak ojciec jego powołał go na wodza;",
      "drugi Chilkijjahu, trzeci Tebaljahu, czwarty Zekarjahu; wszystkich synów i braci Chosy było trzynastu.",
      "Spośród nich wyznaczono zmiany odźwiernych, którzy mieli opiekę nad strażą z uwzględnieniem całościowej liczby ich ludzi a równocześnie wspomagali ich braci w służbie domu Jahwe.",
      "Według swoich rodów, tak mały jak i wielki, rzucali losy o każdą bramę.",
      "Dla Szelemjahu padł los na stronę wschodnią; dla Zekarjahu, jego syna, roztropnego doradcy, rzucali los i padł dla niego na stronę północną;",
      "Obed-Edomowi przypadła strona południowa, a synom jego spiżarnie.",
      "Dla Szuppima i Chosy wypadła strona zachodnia z bramą Szalleket przy drodze, wiodącej ku górze. Jedno stanowisko straży było obok drugiego;",
      "od wschodu [czuwało] codziennie sześciu, od północy codziennie czterech, od południa codziennie czterech, a przy spiżarniach po dwóch.",
      "Przy Parbar na zachodzie było: czterech od strony drogi i dwóch od strony Parbar.",
      "To były warty odźwiernych spośród Korachitów i spośród Merarytów.",
      "Lewici, ich bracia, czuwali nad skarbcami domu Bożego i nad skarbcami darów poświęconych.",
      "Synowie Ladana byli potomkami Gerszonitów; od Ladana pochodzili naczelnicy rodów, od Ladana Gerszonity pochodził też Jechiel.",
      "Synami Jechiela byli: Zetam i jego brat Joel; czuwający nad skarbcami domu Jahwe.",
      "Spośród Amramitów, Jisharytów, Chebronitów i Uzzielitów:",
      "Szebuel, syn Garszona, potomek Mojżesza, był przełożonym nad skarbcem.",
      "Bracia jego, potomkowie Eliezara, to: jego syn Rechabjahu, jego syn Jeszajahu, jego syn Joram, jego syn Zikri i jego syn Szelomit.",
      "Szelomit i jego bracia czuwali nad całym skarbcem rzeczy świętych, które ofiarowali: król Dawid, naczelnicy rodów, tysiącznicy, setnicy i dowódcy wojska.",
      "To, co mieli z wojen i łupów, oddawali na wyposażenie domu Jahwe.",
      "Wszystko, co złożył w ofierze Samuel, „widzący” i Saul, syn Kisza, Abner, syn Nera, Joab, syn Ceruji, wszystko, cokolwiek złożono w ofierze, dano pod straż Szelomicie i jego braciom.",
      "Spośród Jisharytów, Kenanjahu i jego synowie byli urzędnikami i sędziami dla spraw cywilnych w Izraelu.",
      "Z Chebronitów — Chaszabjahu i jego bracia w liczbie 1700 dzielnych mężów mieli nadzór nad Izraelem za Jordanem od strony zachodniej we wszystkich sprawach, odnoszących się do Jahwe, i do służby dla króla.",
      "Co się tyczy potomków Chebrona ich rodów i rodzin przeprowadzono badania w czterdziestym roku panowania Dawida i znaleziono wśród nich dzielnych mężów w Jazar i w Gileadzie. Wśród nich był naczelnik Jerijja.",
      "Braci jego, mężów dzielnych, było 2700 naczelników swych rodów. Ich to powołał król Dawid wśród Rubenitów, Gadytów i połowy pokolenia Manassego nad wszystkie sprawy Boże i sprawy królewskie."
    ],
    [
      "A oto poszczególni Izraelici, naczelnicy rodów, tysiącznicy, setnicy, ich sekretarze służący królowi we wszelkich sprawach, związanych z oddziałami, przychodzącymi i odchodzącymi każdego miesiąca przez wszystkie miesiące roku. Każdy oddział liczył 24 000 [ludzi].",
      "Na czele pierwszego oddziału, na pierwszy miesiąc, stał Jaszobam, syn Zabdiela, a oddział jego liczył 24 000 [ludzi].",
      "Był on z potomków Pereca i wodzem naczelnym wszystkich dowódców wojskowych w pierwszym miesiącu.",
      "Dodaj Achochita dowodził oddziałem złożonym z 24 000 [ludzi] w drugim miesiącu; dowódcą jego oddziału był Miklot.",
      "Trzecim wodzem wojska, na trzeci miesiąc, był Benajahu, syn Kapłana Jehojady; Jego oddział liczył 24 000 [ludzi].",
      "Tenże Benajahu był bohaterem pomiędzy Trzydziestoma i ich dowódcą. Syn jego, Ammizabad, należał do jego oddziału.",
      "Czwartym, na czwarty miesiąc, był Asael, brat Joaba, a po nim syn jego Zebadja. Jego oddział liczył 24 000 [ludzi].",
      "Piątym, na piąty miesiąc, był Szamhut Izrachita. Jego oddział liczył 24 000 [ludzi].",
      "Szóstym, na szósty miesiąc, był Ira, syn Ikkesza z Tekoa. Jego oddział liczył 24 000 [ludzi].",
      "Siódmym, na siódmy miesiąc, był Chelec Pelonita, z potomków Efraima. Jego oddział liczył 24 000 [ludzi].",
      "Ósmym, na ósmy miesiąc, był Sibbekaj, z Chuszy z Zarchitów. Jego oddział liczył 24 000 [ludzi].",
      "Dziewiątym, na dziewiąty miesiąc, był Abiezer z Anatot, Beniaminita. Jego oddział liczył 24 000 [ludzi].",
      "Dziesiątym, na dziesiąty miesiąc, był Mahraj z Netofy, Zarchita. Jego oddział liczył 24 000 [ludzi].",
      "Jedenastym, na jedenasty miesiąc, był Benaja z Piratonu, Efraimita. Jego oddział liczył 24 000 [ludzi].",
      "Dwunastym, na dwunasty miesiąc, był Cheldaj z Netofy od Otniela. Jego oddział liczył 24 000 [ludzi].",
      "A oto przywódcy pokoleń Izraela: nad Rubenitami księciem był Eliezer, syn Zikriego; nad Symeonitami — Szefatjahu, syn Maaki;",
      "nad Lewitami — Chaszabja, syn Kemuela; nad Aaronitami — Cadok;",
      "nad Juda — Elihu, z braci Dawida; nad Jissakarytami — Omri, syn Mikaela;",
      "nad Zebulonitami — Jiszmajahu, syn Obedjahu; nad Neftalitami — Jerimot, syn Azuriela;",
      "nad Efraimitami — Hoszea, syn Azazjahu; nad połową pokolenia Manassego — Joel, syn Pedajahu;",
      "nad połową pokolenia Manassego w Gileadzie — Iddo, syn Zekarjahu; nad Beniaminitami — Jaasiel, syn Abnera;",
      "nad Danitami — Azarel, syn Jerochama. Oni to byli książętami pokoleń izraelskich.",
      "Dawid nie włączył do spisu tych, którzy mieli dwadzieścia lat lub mniej, albowiem Jahwe przyrzekł, że rozmnoży Izrael jako gwiazdy na niebie.",
      "Joab, syn Ceruji, rozpoczął spis ludności, ale nie dokończył, gdyż gniew Jahwe spadł z tego powodu na Izrael. Dlatego też liczba spisu nie weszła do Kronik króla Dawida.",
      "Nad skarbcami królewskimi był Azmawet, syn Adiela; nad dochodami zaś z pól, miast, wsi i zamków — Jehonatan, syn Uzzijjahu.",
      "Nad rolnikami, uprawiającymi pole, był Ezri, syn Keluba.",
      "Nad winnicami był Szimi z Ramy. Nad zapasami wina w piwnicach Zabdi Szifmita.",
      "Nad oliwkami i sykomorami w Szefeli był Baal-Chanan z Gederu, a nad zapasami oliwy — Joasz.",
      "Nad bydłem, które wypasano w Szaronie, był Szitraj z Szaronu, a nad bydłem w dolinach — Szafat, syn Adlaja.",
      "Nad wielbłądami był Obil, Ismaelita, nad oślicami znów Jechdejahu z Meronot.",
      "Nad owcami był Jaziz Hagryta. Ci wszyscy byli zarządcami majątków króla Dawida.",
      "Jehonatan, krewny Dawida, mąż rozumny i uczony, był jego doradcą. Jechiel, syn Chakmaniego, wychowywał znów synów króla.",
      "Achitofel był doradcą króla, a Chuszaj Arkita — przyjacielem króla.",
      "Po Achitofelu był Jehojada, syn Benajahu, i Ebjatar. Zaś wodzem wojska królewskiego był Joab."
    ],
    [
      "Dawid zwołał do Jerozolimy wszystkich książąt Izraela, książąt plemion i naczelników oddziałów, będących w służbie króla, nadto przywódców tysiączników i setników, zarządców wszystkich dóbr i stad króla jak również synów swoich i dworzan, bohaterów i wszystkich dzielnych wojowników.",
      "Król Dawid tedy powstawszy przemówił: „Słuchajcie mnie, bracia moi i ludu mój! Pragnąłem zbudować dom, w którym mogłaby spocząć arka przymierza Jahwe jako podnóżek dla stóp Boga naszego i poczyniłem przygotowania do budowy.",
      "Jednakże Bóg rzekł do mnie: „Nie będziesz budował domu dla mojego imienia, gdyż jesteś mężem wojen i przelałeś krew”.",
      "Jahwe, Bóg Izraela wybrał mnie spośród wszystkich należących do domu ojca mego, abym był królem nad Izraelem na zawsze, albowiem Judę wybrał na księcia a w domu Judy dom mego ojca. Spośród synów mego ojca mnie zechciał uczynić królem nad całym Izraelem.",
      "Spośród wszystkich moich synów, a Jahwe obdarzył mnie wielu synami, wybrał mego syna Salomona, aby panował nad Izraelem na tronie królewskim Jahwe.",
      "I przyrzekł mi: „Twój syn Salomon zbuduje mój dom i moje dziedzińce, gdyż jego obrałem sobie na syna — a ja będą mu Ojcem.",
      "Królestwo jego utwierdzę na wieki, gdy wiernie przestrzegać będzie moich przykazań i przepisów jak obecnie”.",
      "[Upominam więc was] przed oczyma całego Izraela, zgromadzenia Jahwe, i wobec uszu naszego Boga: Zachowujcie i przestrzegajcie wszystkie nakazy Jahwe, waszego Boga, abyście mogli zatrzymać wasz dobry kraj i żebyście mogli go przekazać w dziedzictwie waszym synom na wieki.",
      "A ty Salomonie, synu mój, wyznawaj Boga twego ojca i służ mu z niepodzielnym sercem i ochoczym duchem, albowiem Jahwe przenika wszystkie serca i wie o każdym zamierzeniu myśli. Jeśli Go będziesz szukał, pozwoli ci się znaleźć. Jeśli Go zaś rzucisz i On odrzuci cię na zawsze.",
      "Pamiętaj więc! Jahwe cię powołał, abyś Mu wybudował dom — świątynię. Bądź dzielny i zabierz się do dzieła!”",
      "Potem Dawid wręczył swemu synowi Salomonowi plan przedsionka i domu łącznie z pomieszczeniami skarbów, dalej sal górnych, pomieszczeń wewnętrznych oraz miejsca dla płyty nadkrywczej,",
      "a także plan do wszystkiego co w duchu postanowił odnośnie co do dziedzińców przy domu Jahwe, wszystkich pomieszczeń wokoło, dla skarbca oraz skarbów z darów ofiarniczych,",
      "dla oddziałów kapłanów i lewitów, dla całościowego przebiegu posługi w domu Bożym i dla wszystkich naczyń do posługi w domu Jahwe.",
      "Przekazał również rozliczenia złota w wymiarze wagowym, przeznaczone dla poszczególnych przedmiotów liturgicznych, dalej wszystkich przedmiotów ze srebra także w wymiarze wagowym dla każdego z nich.",
      "Podał także ciężar złotych świeczników i złotych lampionów, przy każdym z nich wagowy wymiar, podobnie przy srebrnych świecznikach także z wymiarem wagowym każdego pojedynczego świecznika i lampionu, zgodnie z odpowiednim ich użytkowaniem.",
      "Wymierzył także wagę złota dla stołów chlebów pokładnych, dla każdego z nich, podobnie i wagę srebra dla stołów ze srebra;",
      "dalej na widełki, kociołki i kadzielnice ze szczerego złota, na złote czasze i na srebrne według ustalonej wagi dla każdej czaszy.",
      "Przeznaczył także na ołtarz kadzenia odpowiednią ilość szczerego złota, nadto na wyobrażenie złotego wozu Cherubów, okrywających arkę przymierza Jahwe swymi rozpostartymi skrzydłami.",
      "To wszystko wyjaśniał na podstawie Pisma, pochodzącego z ręki Jahwe, która była nad nim, o wszystkich pracach podanych w planie.",
      "Potem przemówił Dawid do swego syna Salomona: „Bądź odważny i mocny i bierz się do dzieła! Nie lękaj się i nie daj się przestraszyć, gdyż Jahwe, mój Bóg jest z tobą. Nie opuści cię ani też nie odstąpi od ciebie, dopóki nie zostaną ukończone wszystkie prace dla posługi w domu Jahwe.",
      "Oto gotowe oddziały kapłanów i lewitów dla wszystkich posług w domu Jahwe. Przy wszelkich pracach każdy cię wspomoże, ochoczo i gorliwie, przystępując do wszelkiej służby. Również książęta i cały lud będą przy tobie na każde twoje wezwanie”."
    ],
    [
      "Potem przemówił król Dawid do całego zgromadzenia: „Syn mój, Salomon, którego jednego tylko wybrał Bóg, jest młody i niedoświadczony, dzieło zaś jest wielkie, albowiem nie dla człowieka ma być ten pałac, ale dla Boga Jahwe.",
      "Dlatego ze wszystkich sił swoich przygotowałem dla domu Boga mego: złoto — na to, co ma być ze złota, srebro — na to, co ma być ze srebra, miedź — na to, co ma być z miedzi, żelazo — na to, co ma być z żelaza, drzewo — na to, co ma być z drzewa, kamienie onyksowe i kamienie do ozdabiania, kamienie fuk i rikma oraz wszelkie drogie kamienie i marmuru bardzo wiele.",
      "Ponadto z radości nad domem Boga mego, oprócz tego wszystkiego, co przeznaczyłem na świątynię, oddaję na dom mego Boga mój osobisty skarbiec jaki posiadam — złoto i srebro,",
      "talentów złota z ofiru oraz 7000 talentów najczystszego srebra na pokrycie ścian budowli;",
      "złoto na przedmioty złote, a srebro na srebrne i na wszystkie ręczne prace rzemieślnicze. A kto z was gotów jest hojną ręką jeszcze dziś złożyć dar dla Jahwe?",
      "Wyrazili tedy zgodę naczelnicy rodów, naczelnicy pokoleń izraelskich, tysiącznicy i setnicy oraz przełożeni nad robotami królewskimi.",
      "A złożyli na służbę w domu Bożym: 5000 talentów złota, 10 000 darejków, 10 000 talentów srebra, 18 000 talentów miedzi oraz 100 000 talentów żelaza.",
      "Ci, którzy posiadali drogie kamienie, oddawali je do skarbca domu Bożego na ręce Jechiela Gerszonity.",
      "I weselił się lud z ofiar ochotnie składanych; ofiarowywano je bowiem dla Jahwe dobrowolnie i ze szczerego serca. Także i król Dawid był tym bardzo uradowany.",
      "Dawid wielbił Jahwe wobec całego zgromadzenia i mówił: „Niech będzie uwielbiony Jahwe, Bóg Izraela, naszego ojca, od wieków do wieków.",
      "Twoja, o Jahwe, jest wielkość, potęga, sława, uwielbienie, okazałość i chwała, gdyż wszystko co jest na niebie i na ziemi to Twoje. Twoje też Jahwe jest królestwo. Ty, jako król, górujesz nad wszystkim.",
      "Majętność i słowa od Ciebie pochodzą i wszystkim rozporządzasz. W Twojej ręce spoczywa siła i moc. Twoja ręka rozdziela każdemu wielkość i potęgę.",
      "Dlatego też, nasz Boże, wielbimy Cię i wysławiamy Twoje chwalebne Imię.",
      "Kim bowiem ja jestem i czym jest mój lud, żeśmy zdołali ofiarować Ci tak wielkie dary. Przecież wszystko od ciebie pochodzi i z Twojej ręki składaliśmy dary Tobie.",
      "Jesteśmy obcymi i przychodniami przed Tobą, podobnie jak wszyscy ojcowie nasi. A dni nasze na ziemi jak cień i bez nadziei.",
      "Jahwe, Boże nasz, cała ta majętność, którą zebraliśmy, aby Tobie, Twojemu świętemu imieniu zbudować dom, pochodzą z Twojej ręki i wszystko należy do Ciebie.",
      "Wiem o tym, mój Boże, że badasz serca i masz upodobanie w prawości. Ze szczerego serca to wszystko ofiarowałem Tobie. A stwierdzić mogę, że także lud, który się tutaj zgromadził, radośnie składa dobrowolne dary.",
      "O Jahwe, Boże Abrahama, Izaaka i Izraela, ojców naszych, podtrzymuj tę postawę na wieki w myślach i uczuciach ludu Twego i skieruj ich serca ku Sobie!",
      "Zaś synowi mojemu, Salomonowi, użycz serce niepodzielne, aby strzegł rozkazów, rozporządzeń i przykazań Twoich, aby wszystko mógł dokonać i zbudował dom, którego starałem się przygotować”.",
      "Następnie Dawid przepowiadał całemu zgromadzeniu: „Uwielbiajcie Jahwe, Boga waszego! A całe zgromadzenie wielbiło Jahwe, Boga ojców swoich. Pokłonili się i upadli na kolana przed Jahwe i królem.",
      "Potem złożyli ofiary dla Jahwe, a następnego dnia złożono dla Jahwe jako ofiary całopalne tysiąc młodych wołów, tysiąc baranów i tysiąc jagniąt wraz z ofiarami z płynów i wiele innych ofiar z całego Izraela.",
      "Jedli też i pili przed Jahwe owego dnia radując się wielce. Obwołali jeszcze raz Salomona, syna Dawida, królem i namaścili go na księcia dla Jahwe, Cadoka zaś na kapłana.",
      "Tak to zasiadł Salomon na tronie Jahwe jako król po swoim ojcu Dawidzie. Cieszył się sukcesami a cały Izrael był mu posłuszny.",
      "Również wszyscy książęta i bohaterowie, łącznie z synami króla Dawida stali się poddanymi króla Salomona.",
      "Jahwe zaś uczynił Salomona wielkim w oczach całego Izraela i udzielił mu królewskiego splendoru, jakiego żaden król przed nim nie posiadał w Izraelu.",
      "Dawid, syn Jiszaja, był królem nad całym Izraelem.",
      "Czas jego królowania wynosił czterdzieści lat. W Chebronie sprawował rządy przez siedem lat, a w Jerozolimie trzydzieści trzy.",
      "Zmarł w podeszłym wieku, syty dni, bogactwa i sławy. Po nim został królem jego syn Salomon.",
      "Dzieje króla Dawida, te wcześniejsze i późniejsze, zostały spisane w Historii Samuela „widzącego”, w historii proroka Natana oraz w Historii Gada „widzącego”,",
      "wraz z jego królowaniem, potęgą i wydarzeniami za jego czasów, czasów Izraela i wszystkich krajów ziemi."
    ]
  ],
  [
    [
      "Salomon, syn Dawida, umocnił się w swoim królestwie i Jahwe, jego Bóg, był z nim i uczynił go coraz to potężniejszym.",
      "Wtedy Salomon zwrócił się do całego Izraela, do wodzów nad tysiącznymi i setnymi oddziałami, do sędziów, do wszystkich książąt w Izraelu, oraz do ojców rodów,",
      "aby udali się, także Salomon wraz z całym zgromadzeniem, na wyżynę, położoną w Gibeonie; tam bowiem znajdował się namiot spotkania z Bogiem, zbudowany przez Mojżesza, sługi Jahwe, jeszcze na pustyni.",
      "Albowiem arkę Bożą przeprowadził Dawid z Kiriat-Jearim na miejsce, które dla niej przygotował, gdyż wzniósł dla niej namiot w Jerozolimie.",
      "Jednakże spiżowy ołtarz, który zbudował Becalel, syn Uriego, syna Chura, znajdował się właśnie tam przed przybytkiem Jahwe, a Salomon i zgromadzenie tam zdążało.",
      "Salomon zaś składał ofiary przed Jahwe na spiżowym ołtarzu, stojącym przed namiotem spotkania. Złożono tam tysiąc ofiar całopalnych.",
      "A tejże nocy ukazał się Bóg Salomonowi i przemówił do niego: „Proś o cokolwiek, czego ci mam dać”.",
      "W odpowiedzi Salomon powiedział do Boga: „Okazałeś wielkie miłosierdzie mojemu ojcu Dawidowi, albowiem królem mnie uczyniłeś na jego miejscu.",
      "Teraz więc Jahwe, Boże, spełniasz obietnice dane mojemu Ojcu Dawidowi. Uczyniłeś mnie królem nad ludem tak licznym, jak pył na ziemi.",
      "Udziel mi więc mądrości i rozeznania, abym umiał rządzić tym ludem; któż bowiem jest w stanie sądzić ten lud Twój tak liczny”.",
      "Wtedy powiedział Bóg do Salomona: „Ponieważ o to prosiłeś, a nie o bogactwo, ani o majętność czy o sławę, względnie o zgubę twoich wrogów lub o długie życie, lecz o mądrość i rozeznanie prosiłeś, abyś mógł sądzić mój lud, nad którym ustanowiłem cię królem,",
      "dlatego udzielam ci mądrości i rozeznania. Ale daję ci także bogactwo, majętność i chwałę, jakich żaden król przed tobą nie doznał, ani po tobie mieć nie będzie”.",
      "Po tym wydarzeniu Salomon opuścił namiot spotkania na wzgórzu w Gibeonie i zszedł do Jerozolimy, aby królować nad Izraelem.",
      "Następnie Salomon począł gromadzić rydwany i jezdnych, tak że posiadał tysiąc czterysta rydwanów oraz dwanaście tysięcy jezdnych i rozmieścił ich zarówno w miastach rydwanów, jak i przy królu w Jerozolimie.",
      "Zadbał też król o to, aby srebra i złota było tak wiele jak kamieni, a cedrów jak sykomor, których mnóstwo na Szefeli.",
      "Konie Salomona sprowadzono z Egiptu i z Koa. Wędrowni handlarze króla kupowali je w dużych ilościach w Koa.",
      "Za rydwan przywieziony z Egiptu płacili sześćset syklów srebra, za konia zaś sto pięćdziesiąt. Podobnie też sprowadzano je przez nich dla wszystkich królów chetyckich i aramejskich."
    ],
    [
      "Postanowił również Salomon zbudować dom dla imienia Jahwe, a dla siebie pałac królewski.",
      "W tym celu wyznaczył 70 000 mężczyzn do noszenia ciężkich materiałów i 80 000 mężczyzn do kamieniołomów w górach a nad nimi 3000 kierowników.",
      "Wysłał też Salomon do Chirama króla Tyru poselstwo i kazał powiedzieć: „Postąp ze mną tak jak zachowałeś się wobec mojego ojca Dawida, któremu przysłałeś drzewo cedrowe, aby mógł wybudować sobie dom na mieszkanie.",
      "Ja zaś buduję dom dla imienia mojego Boga Jahwe, aby Mu go poświęcić, aby palić przed Nim wonne kadzidło i składać nieustannie chleby oraz ofiary całopalne, rano i wieczorem, w szabaty, w dni nowiu księżyca i w święta Jahwe, Boga naszego, co nakazano Izraelowi na zawsze.",
      "Dom ten, który mam budować, będzie wielki, albowiem Bóg nasz większy jest od wszystkich bogów.",
      "Czy jednak ktoś jest w stanie wznieść Dom dla Niego, skoro niebiosa i co ponad niebiosy ogarnąć Go nie mogą! Kimże ja jestem, abym wzniósł Mu dom i palił przed Nim kadzidło?",
      "Przyślij mi więc bez zwłoki wszechstronnego człowieka, który jest mistrzem w wyrabianiu przedmiotów ze złota i srebra, z brązu i żelaza, z purpury czerwonej, karmazynu i fioletowej purpury, który umiałby rzeźbić, współpracując z innymi moimi rzeźbiarzami z Judy i w Jerozolimie, zatrudnionymi jeszcze przez ojca mego Dawida.",
      "Nadeślij mi też z Libanu drzewa cedrowego, cyprysowego i sandałowego. Jest mi przecież znane, że twoi ludzie mają wprawę w wycinaniu drzew w Libanie. Moi ludzie będą współpracowali z twoimi ludźmi,",
      "aby mi przygotowali jak najwięcej drewna. Dom bowiem, który ja buduję ma być potężny i okazały.",
      "Przeznaczam na wyżywienie twoich drwali, ścinających drzewa 20 000 kor pszenicy, 20 000 kor jęczmienia, 20 000 bat wina i 20 000 bat oliwy”.",
      "Król Chiram dał na to odpowiedź na piśmie, które wysłał do Salomona: „Dlatego, że Jahwe miłuje swój naród, dał im ciebie za króla”.",
      "I oto dalszy ciąg pisma: „Niech będzie błogosławiony Jahwe, Bóg Izraela, który uczynił niebiosa i ziemię i dał królowi Dawidowi mądrego syna, rozsądnego i mądrego, który buduje dom dla Jahwe a dla siebie pałac królewski.",
      "Posyłam ci więc człowieka mądrego i biegłego, mianowicie Chirama-Abi,",
      "syna niewiasty z pokolenia Dana i ojca Tyryjczyka. Wykonuje on doskonałe prace w złocie, srebrze, spiżu, żelazie, kamieniu, drzewie, a ponadto przedmioty z czerwonej i fioletowej purpury, z bisioru i karmazynu. Potrafi on również wykonać wszelkie rzeźby i wykończyć każde zlecone mu zadanie, przy współpracy twoich rzemieślników i rzemieślników mojego pana, a twojego ojca — Dawida.",
      "Niech wobec tego mój pan dostarczy swoim sługom pszenicę i jęczmień, oliwę i wino, zgodnie z umową.",
      "My zaś rozpoczynamy wycinanie drzewa w Libanie, w ilościach ci potrzebnych a sprowadzimy je morzem na tratwach do Jaffy, ty zaś przewieziesz je dalej do Jerozolimy”.",
      "Salomon przeprowadził także spis wszystkich mężczyzn przybyszów, mieszkających w Izraelu, po tym spisie, który dokonał wśród nich jego ojciec Dawid. Było ich 153 600.",
      "Z nich to przeznaczył 70 000 do niesienia ciężkich materiałów, 80 000 do wydobywania kamieni w górach i 3600 na kierowników pilnowania pracy ludzi."
    ],
    [
      "Mógł więc Salomon rozpocząć budowę domu Jahwe w Jerozolimie na górze Moria, która została wskazana jego ojcu Dawidowi, w miejscu, jakie Dawid przygotował na klepisku Ornana Jebuzyty.",
      "A zaczął budować w drugim miesiącu, drugiego dnia, w czwartym roku swego panowania.",
      "Oto wymiary, które Salomon ustalił dla budowy Domu Bożego: długość w łokciach w mierze tradycyjnej wynosiła 60 łokci, szerokość zaś 20 łokci.",
      "Przedsionek, który znajdował się przed samą świątynią miał szerokość domu, czyli 20 łokci, wysokość natomiast wynosiła 120 łokci. Wnętrze pokryto czystym złotem.",
      "Wielki dom wyłożył [Salomon] drzewem cyprysowym i pokrył czystym złotem a na wierzchu przyozdobił palmami i łańcuchami.",
      "Ponadto obłożył ten dom ozdobami z drogich kamieni. Złoto zaś pochodziło z Parwaim.",
      "Belki domu, progi, ściany i drzwi jego pokrył również złotem a na ścianach kazał wyrzeźbić cheruby.",
      "Kolejno zbudował Przybytek Najświętszy o długości odpowiedniej do szerokości domu, czyli 20 łokci i o szerokości 20 łokci. Pokrył go czystym złotem ważącym 600 talentów.",
      "Dla gwoździ zużył złoto wagi 50 syklów. Również górne pomieszczenia przyozdobił złotem.",
      "W przybytku najświętszym zlecił wyrzeźbić dwa cheruby i pokryć złotem.",
      "Skrzydła cherubów dochodziły do długości 20 łokci. Skrzydło jednego wynosiło 5 łokci długości i sięgało ściany domu. Drugie skrzydło także 5 łokci długie sięgało skrzydła drugiego cheruba.",
      "Podobnie skrzydło drugiego cheruba 5 łokci długie sięgało ściany domu, drugie skrzydło o długości 5 łokci sięgało skrzydła pierwszego cheruba.",
      "Łączna rozciągłość skrzydeł obu cherubów wynosiła zatem 20 łokci. Stały one na swych nogach z twarzami zwróconymi w stronę przybytku.",
      "Sporządził także zasłonę z niebieskiej i czerwonej purpury, z karmazynu oraz bisioru, a na niej wyszył cheruby.",
      "Postawił też przed świątynią dwie kolumny o wysokości 18 łokci. Głowice na ich szczytach miały po pięć łokci.",
      "Do tego dołączono girlandy umieszczone na kolumnach. Następnie wykonał sto jabłek granatu i zawiesił je na girlandach.",
      "Kolumny ustawił przed świątynią, jedną z prawej strony, drugą z lewej. Prawą nazwał Jakin, a lewą Boaz."
    ],
    [
      "Postawił też ołtarz spiżowy zarówno długi na dwadzieścia łokci, jak i szeroki, wysoki zaś na dziesięć łokci.",
      "Wykonał też odlew okrągłego „morza, o średnicy 10 łokci, o wysokości 5 łokci a obwód wynosił 30 łokci.",
      "Pod nim były obrazy wołów okalające je wieńcem o długości 30 łokci. Obrazy te, ułożone dwoma rzędami, zostały odlane z morzem jako jedna całość.",
      "Ono zaś stało na dwunastu wołach. Trzy z nich były zwrócone na północ, trzy na zachód, trzy na południe, a trzy na wschód. Morze było nad nimi u góry. One zaś zwrócone były tyłami do środka.",
      "Ściana morza miała grubość szerokości dłoni, a brzeg jego był ukształtowany na wzór kielicha, podobny do kwiatu lilii. Pojemność jego wynosiła 1000 bat.",
      "Nadto sporządził też 10 kadzi i umieścił pięć po prawej stronie a pięć po lewej, tak że można było obmywać w nich dary przygotowane na całopalenie. Samo morze zaś służyło kapłanom do obmycia się w nim.",
      "Wykonał też dziesięć złotych świeczników, tak jak to przewidywały przepisy i umieścił je w świątyni. Pięć po prawej stronie, a pięć po lewej.",
      "Sporządził ponadto dziesięć stołów i ustawił je w świątyni, pięć po prawej stronie a pięć po lewej. Sprawił również sto złotych czasz.",
      "Wybudował dziedziniec kapłański i wielki dziedziniec ze swoimi bramami, które pokrył spiżem.",
      "„Morze” umieścił po prawej stronie na południowy wschód.",
      "Chiram zaś porobił kotły, łopatki i kropielnice. W ten sposób ukończył pracę, którą zobowiązał się wykonać dla króla Salomona w świątyni Boga:",
      "To jest dwie kolumny z owalnymi głowicami na ich szczycie oraz dwie siatki do pokrycia dwóch owalnych głowic na szczycie kolumn.",
      "Następnie czterysta jabłek granatu do obydwu siatek, po dwa rzędy jabłek granatu do każdej siatki do pokrycia owalnych głowic na szczycie kolumn.",
      "Dalej dziesięć podstaw i dziesięć zbiorników na podstawach",
      "jedno „morze” i dwanaście wołów pod nim.",
      "Dochodzą kotły, łopatki, widełki do mięsa. Wszystko to wykonał Chiram-Abi dla króla Salomona do domu Jahwe z czystego spiżu.",
      "Odlewał je król w dolinie Jordanu pomiędzy Sukkot i Ceredata, tam gdzie była gliniasta ziemia.",
      "Salomon z tych naczyń zamówił tak wiele, że nie zdołano obliczyć wagi spiżu.",
      "Salomon zatem sporządził wszystkie przedmioty, należące do domu Bożego i ołtarz złoty, i stoły na chleby pokładne,",
      "świeczniki i ich lampy z czystego złota, aby je zapalono przed miejscem najświętszym zgodnie z przepisami.",
      "Ponadto złote kwiaty, lampy i szczypce, wszystko z najlepszego złota.",
      "Dalej, noże, czasze, kropielnice i kadzielnice — również z czystego złota. Podobnie też podwoje wewnątrz świątyni, bramy wewnętrzne do Miejsca Najświętszego i bramy do Miejsca Świętego. Podobnie też ozłocone były wewnętrzne strony podwoi domu prowadzące do Miejsca Najświętszego i podwoi, prowadzące do świątyni."
    ],
    [
      "A gdy wszystkie prace były zakończone, jakie wykonał Salomon dla domu Jahwe, przyniósł święte dary swego ojca Dawida, złożył srebro i złoto oraz wszystkie naczynia w skarbcu domu Bożego.",
      "Wtedy też Salomon zwołał starszyznę Izraela i wszystkich naczelników rodów do Jerozolimy, ażeby przenieść arkę przymierza Jahwe z Miasta Dawidowego, to jest z Syjonu.",
      "Tak więc zgromadzili się wszyscy mężowie Izraela u króla na święto w siódmym miesiącu.",
      "Przyszła cała starszyzna Izraela a lewici nieśli arkę.",
      "Przynieśli arkę, namiot spotkania i wszystkie święte przedmioty, znajdujące się w namiocie. Przynieśli je kapłani i lewici.",
      "Król Salomon zaś i cała społeczność Izraela, zgromadzona wokół niego przed arką, zabili owce i woły, których nawet nie liczono z powodu niezmiernej ilości.",
      "Potem kapłani postawili arkę przymierza Jahwe na przeznaczonym miejscu w tylnej części domu, do Miejsca Najświętszego, pod skrzydłami cherubów.",
      "Cheruby rozpościerały swoje skrzydła nad miejscem arki i okrywały arkę i jej drążki.",
      "Drążki były tak długie, że można było ujrzeć ich końce, wystające przed arkę i przybytek. Znajdują się tam do dnia dzisiejszego.",
      "W arce znajdowały się tylko dwie tablice, które Mojżesz tam włożył pod Horebem, wtedy kiedy Jahwe zawarł przymierze z synami Izraela podczas ich wyjścia z Egiptu.",
      "Następnie kapłani wyszli z Miejsca Świętego — uświęcili się bowiem wszyscy kapłani tam obecni, nie przestrzegając podziału na oddziały.",
      "Zaś wszyscy lewici — śpiewacy: Asaf, Heman i Jedutun, ich synowie i bracia, odziani w bisior, stali po wschodniej stronie ołtarza z cymbałami, harfami i cytrami, a z nimi było stu dwudziestu kapłanów, grających na trąbach.",
      "A brzmiało to wszystko tak zgodnie między grającymi na trąbach a tymi co śpiewali, jakby jeden głos na chwalę i uwielbienie Jahwe. A gdy wzmocniono grę na trąbach, cymbałach i innych instrumentach i gdy wychwalali Jahwe: „że jest dobry i na wieki miłosierdzie Jego” — napełniła się obłokiem świątynia, dom Jahwe.",
      "Z powodu obłoku kapłani nie mogli sprawować liturgii, gdyż chwała Jahwe wypełniła dom Boży."
    ],
    [
      "Wtedy przemówił Salomon: „Jahwe powiedział, że będzie mieszkać w obłoku.",
      "Dlatego zbudowałem okazały dom dla Ciebie, mieszkanie, abyś tu na wieki mógł przebywać”.",
      "Potem zwrócił się król do całej społeczności Izraela i ją pobłogosławił, podczas gdy społeczność Izraela stała.",
      "I mówił: „Niech będzie błogosławiony Jahwe, Bóg Izraela, którego ręka dopełniła, co usta Jego zapowiedziały ojcu mojemu Dawidowi.",
      "Odkąd wyprowadziłem naród mój z krainy Egiptu, nie wybrałem żadnego miasta spośród plemion Izraela, żeby zbudować dom, by mogło tam zamieszkać imię moje, ani nie wybrałem żadnego człowieka, aby był księciem nad moim ludem, Izraelem.",
      "Wybrałem jedynie Jerozolimę, żeby moje imię tu było i wybrałem Dawida, aby panował nad moim ludem, Izraelem.",
      "Mój ojciec Dawid nosił się z zamiarem wybudować dom imieniowi Jahwe, Bogu Izraela.",
      "Ale Jahwe oznajmił mu. Skoro nosisz się z zamiarem zbudowania domu mojemu Imieniu, powziąłeś dobre postanowienie.",
      "Jednakże nie ty masz mi zbudować dom, lecz twój syn, który wywodzi się z ciebie, on niech zbuduje dom mojemu imieniu.",
      "A oto teraz Jahwe urzeczywistnił swoje słowo, które przyrzekł. Ja wstąpiłem na miejsce mojego ojca Dawida i usiadłem na tronie Izraela, jak to przyrzekł Jahwe. Ja zbudowałem dom Imieniu Jahwe, Bogu Izraela.",
      "Postawiłem w nim arkę, w której jest przymierze Jahwe, które zawarł z synami Izraela”.",
      "Potem król przystąpił przed ołtarz Jahwe na oczach całej społeczności Izraela i wyciągnął swoje ramiona.",
      "Salomon bowiem sporządził podwyższenie z brązu i postawił je pośrodku dziedzińca. Liczyło ono pięć łokci długości, pięć szerokości i pięć wysokości. Wstąpił na nie, upadł na kolana w obliczu całej społeczności Izraela, wyciągnął ramiona swoje ku niebu",
      "i modlił się: „Jahwe, Boże Izraela, nie ma żadnego innego Boga takiego jakim Ty jesteś, czy to w niebie, czy na ziemi. Dotrzymujesz przymierza i łaskawości dla Twoich sług, którzy czczą Cię z całego serca.",
      "Ty dotrzymałeś przyrzeczenia danego Twojemu słudze Dawidowi, mojemu ojcu. Co usta Twoje przyrzekły, urzeczywistniły dziś ręce Twoje.",
      "A teraz, Jahwe, Boże Izraela, dotrzymaj Twojemu słudze Dawidowi, ojcu mojemu, także tę obietnicę: „Nie zabraknie ci nigdy potomków na tronie Dawida, jak tylko synowie Twoi strzec będą swej drogi i postępować będą w moim Prawie jak ty przede mną postępowałeś”.",
      "Oby słowo Twoje, Jahwe, Boże Izraela, które dałeś słudze twemu Dawidowi spełniło się.",
      "Czyż Bóg naprawdę mieszka na ziemi wśród ludzi? Niebo i niebiosa niebios nie mogą Cię objąć. Cóż dopiero ten dom, który zbudowałem.",
      "Skłoń się łaskawie ku modlitwie i błaganiom sługi swego, Jahwe, Boże mój, i usłysz wołanie i prośbę, którą wznosi sługa Twój przed Twoim obliczem.",
      "Niech oczy Twoje spoglądają na ten dom we dnie i w nocy, na to miejsce, o którym mówiłeś, że chcesz, aby Imię Twoje tu zamieszkało i aby wysłuchać modlitwę, którą Twój sługa tu wznosi.",
      "Słuchaj błagania Twojego sługi i Twojego ludu Izraela, gdy modlić się będą w tym miejscu. Usłysz go z Twojego przebywania w niebie, usłysz i przebacz.",
      "Jeśli kto zgrzeszy przeciw swemu bliźniemu, a później wezwie go do przysięgi, którą ma złożyć, i przyjdzie aby złożyć przysięgę w tym domu przed Twoim ołtarzem,",
      "wtedy Ty wysłuchaj w niebiosach i zadziałaj osądzając sprawiedliwie Twoje sługi! Złego ukaraj, aby na jego głowę spadł jego niecny czyn! Uniewinnij zaś sprawiedliwego i miej na względzie jego sprawiedliwość.",
      "Jeśli lud Twój Izrael byłby rozgromiony przez nieprzyjaciela, dlatego że zgrzeszył przeciw Tobie, później by się jednak nawrócił i wyznał Twoje imię, modląc się przed Tobą i błagając Cię w tym domu,",
      "usłysz go z niebios, odpuść grzechy Twojego ludu Izraela i przyprowadź z powrotem do ziemi, którą dałeś jemu i jego ojcom.",
      "A gdy niebo pozostaje zamknięte i nie spadnie deszcz, ponieważ zgrzeszyli przeciw Tobie, a oni potem modlić się będą w tym miejscu i wyznawać Twoje imię, odwracając się od ich grzechów, ponieważ ich karciłeś,",
      "wtedy wysłuchaj ich z niebios i przebacz grzechy Twoim sługom i Twojemu ludowi, Izraelowi. Albowiem pokażesz im drogę prawą, którą mają kroczyć. Ześlij deszcz Twojej ziemi, którą dałeś ludowi Twojemu w dziedzictwo.",
      "A gdy nastanie w kraju głód, wybuchnie zaraza, wystąpi spiekota i śnieć, gdy rozprzestrzeni się szarańcza lub robactwo, gdy nieprzyjaciele ich staną przed bramami kraju, gdy dotknie ich jakakolwiek klęska lub choroba,",
      "wysłuchaj wtedy wszystkie modły i błagania każdego z nich, z całego Twojego ludu Izraela. Kiedy każdy w swej udręce i bólu wyciągnie ręce ku temu domowi,",
      "Ty zechciej wysłuchać z niebios, z miejsca Twojego przebywania, racz przebaczyć i oddaj każdemu według postępowania jego, Ty, który znasz jego serce. Albowiem tylko Ty znasz serca synów ludzkich.",
      "Wtedy też będą się Ciebie lękać i postępować według Twoich dróg, dopóki żyć będą na tej ziemi, którą dałeś ojcom naszym.",
      "A gdy przybędzie cudzoziemiec, który nie należy do Twego ludu Izraela z ziemi dalekiego kraju z powodu Twojego Imienia, Twojej silnej ręki i wyciągniętego ramienia, aby przybyć i modlić się w tym domu,",
      "wysłuchaj z niebios, z miejsca Twego przebywania, prośby obcego, zaniesione do Ciebie i przychyl się ku nim. Wtedy wszystkie narody ziemi wyznawać będą Twoje imię, będą się Ciebie lękać jak i Twój lud Izrael, wierząc, że ten dom, który ja zbudowałem, nosi Twoje imię.",
      "A gdy lud Twój wyruszy na wojnę przeciw swoim wrogom zgodnie z Twoimi wskazaniami i zwróci się w modlitwie w stronę tego miasta, które wybrałeś sobie oraz w stronę domu, który zbudowałem w Twoim imieniu,",
      "wtedy wysłuchaj z niebios jego modły i błagania i oddaj mu sprawiedliwość.",
      "A jeśli zgrzeszą przeciw Tobie — nie ma bowiem człowieka, który by nie grzeszył — a Ty rozgniewasz się na nich i oddasz ich w ręce nieprzyjaciół a wrogowie ich wezmą w niewolę i uprowadzą w daleki czy bliski kraj,",
      "wtedy ockną się w kraju swojej niewoli i w kraju swojego wygnania, zwrócą się do Ciebie o ukazanie im miłosierdzia i będą mówić: „zgrzeszyliśmy, popełniliśmy nieprawość i czyny bezbożne”.",
      "Nawrócą się do Ciebie z całego serca swego i z całej duszy swej w kraju ich nieprzyjaciół, którzy ich uprowadzili do niewoli i zwrócą się w modlitwie w stronę swojego kraju, który dałeś ojcom ich i w stronę miasta, które wybrałeś, i w stronę domu, który zbudowałem dla Twojego imienia,",
      "wtedy racz wysłuchać ich modły i błagania z niebios, z miejsca Twojego przebywania, oddaj im sprawiedliwość i zechciej przebaczyć ludowi Twemu, który zgrzeszył przeciwko Tobie.",
      "Teraz Panie, Boże mój, zechciej mieć oczy Twe otwarte, a uszy Twe wrażliwe na modlitwę zanoszoną w tym miejscu.",
      "Powstań więc, o Jahwe, Boże i wejdź do miejsca Twego spoczynku, Ty i Twoja arka pełna mocy. Niech się kapłani Twoi, o Jahwe Boże, przyodzieją w zbawienie a czciciele Twoi niech się weselą w pomyślności.",
      "O Jahwe, Boże, nie odwracaj oblicza od pomazańca Twego i pamiętaj o dobroci okazanej Dawidowi, słudze Twemu”."
    ],
    [
      "Kiedy Salomon zakończył swoją modlitwę, spadł ogień z nieba i pochłonął ofiary całopalenia i żertwy ofiarne, a chwała Jahwe napełniła dom.",
      "Kapłani nie mogli tedy wejść do domu Jahwe, gdyż chwała Jahwe napełniła dom Jahwe.",
      "Wszyscy synowie Izraela widzieli jak spadł ogień, i na chwałę Jahwe nad domem. Upadli tedy twarzą do ziemi na posadzkę, oddali pokłon i wielbili Jahwe: „bo jest dobry i na wieki miłosierdzie Jego.",
      "Król i cały lud złożyli ofiary przed Jahwe.",
      "Król Salomon złożył ofiarę z 22 000 wołów i 120 000 owiec. Tak to król i cały lud poświęcili dom Boży.",
      "Kapłani trwali przy swojej służbie, podobnie lewici dla pieśni Jahwe ze swoimi instrumentami, które król Dawid sprawił, aby wielbić Jahwe: „gdyż na wieki miłosierdzie Jego”. Podczas hymnów Dawida po przeciwnej stronie grali na trąbach kapłani, a cały Izrael stał.",
      "Potem Salomon poświęcił środek dziedzińca przed domem Jahwe i złożył tam ofiarę całopalną i ofiarę pojednania z tłuszczu. Albowiem brązowy ołtarz, który sprawił Salomon, nie mógł pomieścić ofiar całopalnych i ofiar z pokarmów i tłuszczów.",
      "Salomon wtedy obchodził święto przez siedem dni z całym Izraelem, zgromadzonym od Wejścia do Chamat aż do Potoku Egipskiego.",
      "W ósmym dniu odbyło się uroczyste zebranie, gdyż siedem dni trwało poświęcenie ołtarza i siedem dni obchodzono święto.",
      "Dwudziestego trzeciego dnia siódmego miesiąca odesłano ludzi do ich namiotów, rozradowanych, z sercem przepełnionym wdzięcznością za łaski, którymi Jahwe obdarzył Dawida, Salomona i swój lud — Izrael.",
      "Gdy Salomon dokończył budowę domu Jahwe i pałacu królewskiego, i wszystkie zamierzenia swoje dla domu Jahwe i pałacu urzeczywistnił,",
      "ukazał się Jahwe Salomonowi w nocy i rzekł do niego: „Wysłuchałem twojej modlitwy i wybrałem sobie to miejsce jako dom do składania ofiar.",
      "Jeśli zamknę niebiosa i deszcz nie spadnie, jeśli szarańczy pozwolę zniszczyć kraj, jeśli ześlę zarazę na mój lud,",
      "a mój naród, który nosi moje imię się upokorzy, będzie się modlił i szukał mego oblicza i odejdzie od swoich złych dróg, wtedy wysłucham go z niebios, odpuszczę im grzechy i ocalę ich kraj.",
      "Odtąd oczy moje będą otwarte a uszy moje czułe na modły w tym miejscu.",
      "Przecież ja wybrałem dom i uświęciłem go, aby moje imię tam było na wieki. Moje oczy i moje serce pozostaną tam na zawsze.",
      "Jeśli będziesz postępował przede mną jak twój ojciec Dawid, aby uczynić wszystko, co ja ci zaoferowałem, jeśli będziesz strzegł przykazań moich i przepisów,",
      "wtedy ostanie się twój tron królewski, jak to przyrzekłem twojemu ojcu, któremu powiedziałem: „Niech nigdy ci nie zabraknie władcy w Izraelu.",
      "Jeśli jednak odwrócicie się i nie będziecie strzec moich przykazań i zleceń, które wam dałem, i jeśli odejdziecie, aby służyć innym bogom i będziecie ich czcić,",
      "przepędzę ich z mojej ziemi, którą im dałem a dom ten, który poświęciłem mojemu imieniu oddalę od mego oblicza i uczynię z niego przedmiot kpin i pośmiewiska u wszystkich narodów.",
      "Każdy, kto będzie przechodził obok tego domu, który był tak okazały, będzie oburzony. A gdy zapyta, dlaczego Jahwe w ten sposób postąpił z tym krajem i z tym domem",
      "odpowiedzą mu: „Albowiem odwrócili się od Jahwe, Boga ich ojców, który ich wyprowadził z ziemi egipskiej a upodobali sobie innych bogów i im służyli, dlatego całe to nieszczęście sprowadził na nich”."
    ],
    [
      "Po upływie dwudziestu lat, w ciągu których Salomon zbudował świątynię Jahwe i swój pałac",
      "oraz miasta, które Chiram dał Salomonowi i osiedlił w nich Izraelitów.",
      "Potem wyruszył Salomon przeciw Chamat-Coba i zajął je.",
      "Odbudował też Tadmor na pustyni i wszystkie miasta, gdzie miał spichlerze, które zbudował w Chamat.",
      "Odbudował nadto Bet-Choron górne i Bet-Choron dolne, miasta obronne, umocnione murami, bramami i zaworami.",
      "Następnie Baalat i wszystkie miasta, w których Salomon miał spichlerze, miasta rydwanów wojennych i konnicy, i wszystko co postanowił wybudować w Jerozolimie, na Libanie oraz w każdym kraju, który był pod jego władzą.",
      "Całą zaś pozostałą ludność z Chetytów, Amorytów, Peryszytów, Chiwwitów, Jebusytów, nie wywodzącą się z Izraela,",
      "potomkowie tych, którzy pozostali w kraju a Izraelici ich nie wytępili, Salomon zaciągnął do przymusowych robót po dzień dzisiejszy.",
      "Jednak z Izraelitów Salomon nikogo nie przeznaczył do prac niewolniczych, gdyż oni byli jego wojownikami, dowódcami jego straży przybocznej i dowódcami jego rydwanów bojowych i konnicy.",
      "Miał też król Salomon dwustu pięćdziesięciu wyższych urzędników, którzy sprawowali rządy nad ludem.",
      "Sprowadził także Salomon córkę faraona z Miasta Dawidowego do pałacu, który dla niej wybudował. Mówił bowiem: „Nie godzi się, by kobieta zamieszkiwała w domu Dawida, króla izraelskiego. Święte bowiem jest miejsce, do którego wprowadzono arkę Jahwe”.",
      "Wtedy też złożył Salomon dla Jahwe ofiarę całopalną na ołtarzu Jahwe, który zbudował przed przedsionkiem,",
      "tak żeby każdego dnia zgodnie z przepisami Mojżesza składać ofiary w szabaty, w dni nowiu księżyca oraz w trzy uroczystości roku: Święto Przaśników, w Święto Tygodni i w Święto Namiotów.",
      "Uporządkował też według rozkładu ustalonego przez swojego ojca Dawida zmiany kapłanów przy ich służbie i lewitów przy ich powinnościach, aby śpiewali hymny pochwalne i byli do dyspozycji kapłanów każdego dnia zgodnie z planem. Ustalił także odźwiernych według ich zmian dla każdej bramy, gdyż takie było rozporządzenie męża Bożego Dawida.",
      "Nie uchylono się w żadnym wypadku od nakazów króla, dotyczących kapłanów, lewitów i skarbca.",
      "W ten sposób doprowadzono do końca wszystkie przedsięwzięcia Salomona od dnia założenia fundamentów domu Jahwe aż do jego wykończenia.",
      "W tym też czasie udał się Salomon do Esjon-Geber i do Elat nad brzegiem morza w kraju Edomu.",
      "A Chiram przez swoje sługi posłał mu okręty i doświadczonych żeglarzy. Razem z ludźmi Salomona popłynęli do Ofiru. Stamtąd przywieźli czterysta pięćdziesiąt talentów złota i przekazali je Salomonowi."
    ],
    [
      "Usłyszała też królowa Saba o sławie Salomona. Przybyła więc do Jerozolimy z licznym orszakiem, z wielbłądami, wiozącymi wonności, dużo złota i drogich kamieni po to, aby poprzez zagadki doświadczyć go. Odwiedziła Salomona i powiedziała wszystko, co jej leżało na sercu.",
      "Salomon zaś odpowiadał na wszystkie jej pytania. Nie było dla Salomona rzeczy niejasnych, na które nie znalazł rozwiązania.",
      "Gdy królowa Saby przekonała się o mądrości Salomona, zobaczyła dom, który zbudował,",
      "potrawy na jego stole, mieszkania urzędników, wykwintność jego sług, ich ubiory, podane napoje, a nadto ofiary, jakie składał w domu Jahwe, była pełna podziwu.",
      "Powiedziała wreszcie do króla: „Co usłyszałam w moim kraju o tobie i twojej mądrości nie jest przesadą.",
      "Nie wierzyłam ich pochwałom, dopóki osobiście nie przyszłam tu i własnymi oczami mogłam zobaczyć i stwierdzić, że nawet połowy o twojej wielkości i mądrości nie doniesiono mi. Przekraczasz sławę, o której ja słyszałam.",
      "Szczęśliwi mężowie twoi, szczęśliwi twoi słudzy, którzy stale mogą być przy tobie i upajać się twoją mądrością.",
      "Niech będzie uwielbiony Jahwe, twój Bóg, który miał upodobanie w tobie i posadził cię na tronie jako króla Jahwe, twojego Boga. Ponieważ Bóg umiłował Izrael i pragnie zapewnić mu trwałe dziedzictwo, uczynił cię swoim królem, abyś czuwał nad praworządnością i sprawiedliwością”.",
      "Potem królowi złożyła w darze sto dwadzieścia talentów złota, wiele wonności i drogich kamieni. Nie równały się żadne wonności tym i, jakie wtedy ofiarowała Salomonowi królowa Saby.",
      "Oprócz tego także ludzie Chirama i Salomona, którzy przywozili złoto z Ofiru przywieźli również drzewo sandałowe i drogie kamienie.",
      "Z drzewa sandałowego król uczynił kunsztowne ozdoby dla domu Jahwe i dla pałacu królewskiego, nadto cytry i harfy dla śpiewaków. Podobnych rzeczy nie widziano nigdy przedtem w krainie judzkiej.",
      "Król Salomon obdarował też królową Saby wszystkim, czego pragnęła i o co prosiła, o wiele więcej niż ona sama ofiarowała królowi. Po tym wróciła ze swoim orszakiem do swojego kraju.",
      "Waga złota, które Salomon otrzymywał w ciągu roku, wynosiła 666 talentów,",
      "nie licząc cła od kupców i handlarzy. Również królowie Arabii i zarządcy kraju przekazywali Salomonowi złoto i srebro.",
      "Także Salomon kazał sporządzić dwieście wielkich tarcz z kutego złota, na każdą zużyto sześćset [syklów] kutego złota.",
      "Dalej trzysta puklerzy również z kutego złota, na każdy zużyto trzysta [syklów] złota. To wszystko umieszczono w domu leśnym — Libanu.",
      "Kazał też król wykonać wielki tron z kości słoniowej i pokryć czystym złotem.",
      "Do tronu prowadziło sześć stopni i złoty baranek stał za nim. Po obydwu stronach siedzenia były poręcze a dwa lwy stały przy poręczach.",
      "Na sześciu stopniach znów stało dwanaście lwów po jednej i drugiej stronie. Czegoś podobnego nie wykonano w żadnym królestwie.",
      "Ze złota były także wszystkie naczynia do trunków dla króla Salomona, z prawdziwego złota były również wszystkie naczynia w domu leśnym — Libanu; srebro za rządów Salomona straciło na wartości.",
      "Król bowiem miał flotę morką, która z ludźmi Chirama płynęła do Tarszisz a co trzy lata wracała z Tarszisz, przywożąc złoto i srebro, kość słoniową, a także małpy i pawie.",
      "Tak więc król Salomon górował nad wszystkimi królami ziemi bogactwem i mądrością.",
      "Pragnieniem wszystkich królów ziemi było ujrzeć Salomona, aby doświadczyć jego mądrości, którą Bóg złożył w jego sercu.",
      "Każdy z nich przynosił rok rocznie swój dar: srebrne i złote przedmioty, ubiory, broń, wonność, konie i muły.",
      "Salomon posiadał cztery tysiące zaprzęgów koni do wozów bojowych i tysiąc dwieście jezdnych. Porozmieszczał ich po miastach gdzie były wozy bojowe i przy sobie w Jerozolimie.",
      "Był on panem wszystkich królów od Rzeki aż do kraju Filistynów i do granicy z Egiptem.",
      "Za króla było tak dużo srebra w Jerozolimie jak kamienia, a cedry tak liczne jak sykomory w Szefeli.",
      "Sprowadzono też konie dla Salomona z Egiptu i ze wszystkich innych krajów.",
      "Pozostałe dzieje Salomona, wcześniejsze i późniejsze zostały spisane w księdze proroka Natana, w proroctwie Achijji z Szilo i w widzeniach „Widzącego” Iddy w sprawie Jeroboama, syna Nebata.",
      "Salomon panował w Jerozolimie przez czterdzieści lat nad całym Izraelem.",
      "Salomon zasnął ze swoimi ojcami. Pochowano go w mieście Dawida, jego ojca. Królem po nim został jego syn, Roboam."
    ],
    [
      "Roboam udał się do Sychem, gdyż tam zgromadził się cały Izrael, aby go ogłosić królem.",
      "Gdy ta wiadomość doszła do Jeroboama, syna Nebata, który wówczas przebywał w Egipcie, gdzie uszedł przed Salomonem, powrócił z Egiptu.",
      "Posłano tedy po niego, aby przybył. Przyszedł więc Jeroboam jak i cały Izrael. Przemówił on tymi słowy:",
      "„Ojciec twój nałożył na nas ciężkie jarzmo; ulżyj więc w przygniatającej służbie twego ojca i w ciężkim jarzmie, włożonym na nas, wtedy będziemy ci służyć.",
      "Odpowiedział im: „Wróćcie ponownie po trzech dniach do mnie”. A gdy lud się rozszedł,",
      "król Roboam radził się starszych, którzy byli na służbie Salomona, za jego czasów. Zapytał więc: „Jak radzicie mi, co mam odpowiedzieć temu ludowi?”",
      "Oni mu odpowiedzieli: „Jeśli będziesz dobry dla tego ludu, okażesz im życzliwość i powiesz im przyjazne słowa, będą ci zawsze służyli”.",
      "On jednak nie przyjął rady, jaką mu dali starsi i zwrócił się o radę do młodszych, którzy z nim razem wzrastali i byli teraz w jego służbie.",
      "Zapytał ich: „Jak mi radzicie, co mam odpowiedzieć temu ludowi, który mnie prosi: „Ulżyj jarzma, którymi obciążył nas twój ojciec”!”.",
      "Młodsi zaś, którzy razem z nim wzrastali, podpowiedzieli mu: „Taką daj odpowiedź temu ludowi, który zwrócił się do ciebie z powyższą prośbą: „Twój ojciec obciążył nas jarzmem, ale ty nam ulżyj: Mój najmniejszy palec jest większy od bioder mojego ojca;",
      "Ojciec mój włożył na was ciężkie jarzmo, a ja uczynię je jeszcze cięższym. Ojciec mój chłostał was biczami a ja skorpionami”.",
      "Zgodnie z poleceniem króla, który mówił: „Wróćcie tu po trzech dniach”, przybyli Jeroboam i cały lud do Roboama.",
      "Król dał im wtedy surową odpowiedź, gdyż odrzucił król Roboam radę starszych.",
      "Powtórzył więc słowa młodszych idąc za ich radą: „Ojciec mój włożył na was ciężkie jarzmo, ja uczynię je jeszcze cięższym, ojciec mój chłostał was biczami a ja skorpionami”.",
      "Tak więc król nie wysłuchał próśb ludu. Stało się to za dopustem Bożym, aby spełniły się słowa Jahwe, które przekazał przez Achijję z Szilo do Jeroboama, syna Nebata.",
      "Kiedy cały Izrael zauważył, że król ich nie posłuchał, odpowiedzieli królowi: „Jaki nasz współudział z Dawidem? Nie mamy dziedzictwa, łączącego nas z synem Jiszaja! A więc Izraelu do namiotów swoich! A ty Dawidzie pilnuj swojego domu”. Cały Izrael udał się tedy do swoich namiotów.",
      "Roboam został królem tylko nad tymi Izraelitami, którzy zamieszkali miasta Judy.",
      "Król Roboam wysłał jeszcze nadzorcę robót Hadorama, lecz Izraelici obrzucili go kamieniami aż go uśmiercili. Królowi Roboamowi udało się jeszcze wskoczyć na rydwan bojowy i uciec do Jerozolimy.",
      "W taki to sposób odłączył się Izrael od domu Dawida aż po dzień dzisiejszy."
    ],
    [
      "Wróciwszy do Jerozolimy Roboam zmobilizował 180 000 wojowników z pokolenia Judy i Beniamina i szykował się do wojny z Izraelem, aby uzyskać z powrotem królestwo Roboamowe.",
      "Wtedy Jahwe skierował swoje słowo do Szemaji, męża Bożego:",
      "„Powiedz Roboamowi, synowi Salomona, królowi Judy i całemu Izraelowi w Judzie i Beniaminie.",
      "Tak mówi Jahwe: „Nie wyruszajcie i nie prowadźcie walki z waszymi braćmi! Nie każdy wróci do swego domu, gdyż stało się to za moim dopustem”. Usłuchali słów Jahwe i odstąpili od wyprawy przeciw Jeroboamowi.",
      "Roboam pozostał w Jerozolimie i budował miasta obronne w Judzie.",
      "Odbudował: Betlejem. Etam, Tekoa,",
      "Bet-Cur, Soko, Adullam,",
      "Gat, Mareszę, Zif,",
      "Adoraim, Labisz, Azekę,",
      "Corę, Ajjalon i Chebron, położone w Judzie i Beniaminie jako warownie.",
      "Uczynił z nich mocne twierdze i sprowadził do nich zwierzchników oraz zapasy żywności, oliwę i wino.",
      "W każdym z tych miast zostawił tarcze i włócznie i umocnił je. Panował nad Juda i Beniaminem.",
      "Również kapłani i lewici z całego Izraela wstawili się z wszystkich dzielnic u niego.",
      "Lewici bowiem opuścili swoje pastwiska i swoje posiadłości i zdążali do Judy i Jerozolimy, gdyż Jeroboam oraz synowie jego zabronili im pełnienia służby kapłańskiej.",
      "On zaś powołał własnych kapłanów na wyżynach dla kultu kozłów i cielców, które tam postawił.",
      "A za lewitami podążali z wszystkich plemion Izraela ci, którzy z całym przekonaniem szukali Jahwe, Boga Izraela, i pragnęli składać ofiary Jahwe, Bogu ojców swoich.",
      "Oni to przez trzy lata umacniali królestwo Judy i wspierali Roboama, syna Salomona. Przez trzy lata bowiem postępowali drogą Dawida i Salomona.",
      "Roboam poślubił Machalatę, córkę Jerimota, syna Dawida i Abihailę, córkę Eliaba, syna Jiszaja.",
      "Urodziła mu ona synów: Jeusza, Szemarię i Zahama.",
      "Po niej poślubił Maakę, córkę Abszaloma, która urodziła mu Abię, Attaja, Zizę i Szelomita.",
      "A Roboam miłował Maakę, córkę Abszaloma bardziej niż wszystkie inne żony i nałożnice swoje. Pojął bowiem osiemnaście żon i sześćdziesiąt nałożnic i miał z nimi dwudziestu ośmiu synów i sześćdziesiąt córek.",
      "Księciem i wodzem pomiędzy braćmi swoimi Roboam ustanowił Abię, syna Maaki, chciał go bowiem powołać na króla.",
      "W sposób przemyślany rozesłał swoich synów do wszystkich części Judy i Beniamina, i do wszystkich ufortyfikowanych miast, zadbał o dostatnie utrzymanie i ściągnął dla nich wiele niewiast."
    ],
    [
      "A gdy Roboam umocnił swoje królestwo i stał się potężny, odstąpił od Prawa Jahwe a cały Izrael z nim.",
      "Już w piątym roku panowania króla Roboama, wyruszył Sziszak, król Egiptu, przeciw Jerozolimie — gdyż sprzeniewierzyli się Jahwe —",
      "z 1200 rydwanami wojennymi, 60 000 konnicy. Niezliczona była ilość wojowników, która z nim przybyła z Egiptu: Libijczycy, Sukkijczycy i Kuszyci.",
      "Zdobył on twierdze w Judzie i zdążał do Jerozolimy.",
      "Wtedy poszedł prorok Szemaja do Roboama i do książąt, którzy zgromadzili się w Jerozolimie, uchodząc przed Sziszakiem. Rzekł do nich: „Tak mówi Jahwe: Wyście mnie porzucili, dlatego i Ja oddaję was w ręce Sziszaka”.",
      "Ukorzyli się tedy książęta Izraela wraz z królem i wołali: „Jahwe jest sprawiedliwy”.",
      "Gdy Jahwe widział, że się upokorzyli, ponownie Jahwe przemówił do Szemaji: „Upokorzyli się. Dlatego ich nie wyniszczę. Wkrótce ich ocalę a mój gniew nie wyleje się przez Sziszaka na Jerozolimie.",
      "Jednakże będą musieli mu służyć, aby poznali co znaczy służyć mnie a służyć królestwom ziemskim”.",
      "Sziszak zaś, król Egiptu, wkroczył do Jerozolimy i pozabierał skarby domu Jahwe i skarby pałacu królewskiego. Wszystko pozabierał. Również zabrał złote tarcze, które sporządził Salomon.",
      "Na ich miejscu postawił król Roboam tarcze ze spiżu i powierzył je dowódcom straży, którzy pilnowali wejścia do pałacu królewskiego.",
      "Ilekroć więc król udawał się do domu Jahwe, straż przychodziła i zabierała tarcze, a potem odnosiła je do zbrojowni swojej.",
      "Ponieważ król się upokorzył, odwrócił się od niego gniew Jahwe, i nie wyniszczył go zupełnie. W Judzie bowiem było jeszcze wiele dobrego.",
      "Król Roboam umocnił się znów w Jerozolimie i sprawował rządy.",
      "Miał lat czterdzieści jeden, gdy został królem. Panował siedemnaście lat w Jerozolimie, w mieście które Jahwe wybrał spośród wszystkich pokoleń Izraela, aby tam zamieszkało imię Jego. Matka jego miała na imię Naama i była Ammonitką. Uczynił on wiele zła, gdyż nie skierował swojego serca, aby szukać Jahwe.",
      "Wcześniejsze i późniejsze dzieje Roboama zostały opisane , w księgach proroka Szemaji oraz „Widzącego” Iddy, które także zawierają spisy rodowodów. Zatargi między Roboamem i Jeroboamem trwały przez cały czas.",
      "Roboam zasnął z ojcami swymi i pochowano go w Mieście Dawidowym. Królem po nim został jego syn Abia."
    ],
    [
      "W osiemnastym roku rządów Jeroboama Abia został królem Judy.",
      "Panował w Jerozolimie trzy lata. Matka jego miała na imię Maaka i była córką Usiela z Gibea. Doszło jednak do wojny pomiędzy Abią i Jeroboamem.",
      "Abia rozpoczął wojnę z 400 000 wojownikami walecznymi i wyborowymi. Jeroboam natomiast wystąpił przeciw niemu z 800 000 wojownikami również walecznymi i wyborowymi.",
      "Abia wtedy wyszedł na szczyt góry Ceramaim w górach Efraim i przemówił: „Słuchajcie mnie, ty Jeroboamie i cały Izraelu.",
      "Przecież powinniście wiedzieć, że Jahwe, Bóg Izraela przekazał królestwo nad Izraelem Dawidowi i jego potomkom wieczystym przymierzem.",
      "Ale Jeroboam, syn Nebata a sługa Salomona, syna Dawida powstał i zbuntował się przeciwko swoim panom.",
      "Zgromadzili się wokół niego zarozumiali mężowie, nikczemni ludzie i zawładnęli nad Roboamem, synem Salomona. Roboam był wtedy młody, niezdecydowany i nie zdołał się im przeciwstawić.",
      "Teraz wy zmówiliście się przeciw królestwu Jahwe, które jest w rękach synów Dawida. Jest was bardzo wielu i macie złote cielce, które Jeroboam uczynił bogami dla was.",
      "Przecież przepędziliście kapłanów Jahwe, potomków Aarona i lewitów a sprowadziliście kapłanów, podobnie jak mieszkańcy krajów pogańskich. Każdy kto przywędrował z młodym cielcem i siedmioma baranami, aby zostać poświęconym, staje się kapłanem nie istniejących bożków.",
      "Naszym Bogiem jednak jest Jahwe i my nie odstąpiliśmy od niego. Potomkowie Aarona pełnią służbę Jahwe jako kapłani, a lewici przestrzegają swoich obowiązków.",
      "Każdego poranka i każdego wieczoru składają całopalenia dla Jahwe i ofiary z wonnego kadzidła. Kładą chleby na czystym stole i zapalają co wieczór złoty świecznik z jego lampami. W ten sposób spełniamy powinność naszą wobec Jahwe, Boga naszego. Wy jednak odstąpiliście od Niego.",
      "Nam przewodniczy Bóg a potem Jego kapłani z głośnymi trąbami, aby zabrzmiały przeciwko wam, synom Izraela! Nie walczcie z Jahwe, Bogiem ojców naszych, gdyż nie odniesiecie zwycięstwa.",
      "Jeroboam jednak wydał rozkaz tylnym oddziałom, aby ich obejść i stanąć za nimi. On sam stanął naprzeciw Judy, a zasadzka z tyłu.",
      "Gdy Juda rzucił się do walki, uderzono na nich z przodu i z tyłu. Wtedy wołali do Jahwe a kapłani zagrali na trąbach.",
      "A gdy mężowie Judy wydali okrzyk bojowy, Bóg pokonał Jeroboama i cały Izrael wobec Abii i Judy.",
      "A synowie Izraela udali się do ucieczki przed Judą, ale Bóg wydał ich w ręce Judy.",
      "Abia i jego ludzie zadali im wielką klęskę. Spośród Izraelitów bowiem poległo 500 000 najlepszych wojowników.",
      "wówczas w ten sposób został upokorzony Izrael. Umocnili się natomiast synowie Judy. Trwali bowiem przy Jahwe, Bogu ojców swoich.",
      "Abia ruszył jeszcze w pościg za Jeroboamem i odebrał mu miasta: Betel, Jeszanę i Efron łącznie ze wszystkimi przyległymi do nich miejscowościami.",
      "Jeroboam już nie odzyskał swej mocy za życia Abii. W końcu zmarł porażony przez Jahwe.",
      "Abia natomiast stał się mocny, pojął czternaście żon i miał dwudziestu dwóch synów i szesnaście córek.",
      "Pozostałe dzieje Abii, jego czyny i słowa zostały zapisane w księdze proroka Iddy."
    ],
    [
      "A gdy Abia zasnął z ojcami swymi, pochowano go w Mieście Dawidowym. Po nim objął rządy jego syn Asa. Za jego czasów panował pokój w kraju przez dziesięć lat.",
      "Asa czynił to, co było dobre i prawe w oczach Jahwe, jego Boga.",
      "Zlikwidował ołtarze pogańskie i wyżyny, porozbijał stele i powywracał aszery.",
      "Nakazał Judzie, aby szukali Boga swoich ojców i przestrzegali Prawo i przykazania.",
      "Ze wszystkich miast Judy zniósł wyżyny i ołtarze kadzielne. Za jego czasów w kraju zapanował pokój.",
      "Wybudował w Judzie twierdzę, gdyż w kraju panował pokój i nie wybuchła żadna wojna przeciw niemu. Jahwe bowiem obdarował go pokojem.",
      "Dlatego też przemówił do Judy: „Trzeba będzie wzmocnić te miasta i otoczyć murami i wieżami oraz zabezpieczyć bramami i zaworami, jak długo jest nasz. Szukaliśmy bowiem Jahwe, naszego Boga. Dlatego że szukaliśmy go, dał nam spokój zewsząd”. Tak więc budowali z wielkim powodzeniem.",
      "Wojsko Asy z Judy liczyło trzy tysiące żołnierzy z tarczami i dzidami, a z Beniamina dwieście osiemdziesiąt tysięcy żołnierzy uzbrojonych w tarcze podręczne i łuki. Wszyscy byli dzielnymi wojownikami.",
      "Wyruszył przeciw nim Zerach Kuszyta z milionową armią i trzystu wojennymi rydwanami i dotarł aż do Mareszy.",
      "Wyruszył też przeciw niemu Asa gotowy do boju w dolinie Cafata, w pobliżu Mareszy.",
      "Asa jednak zwrócił się do Boga, swojego Jahwe, błagając: „Jahwe! Nikt inny poza Tobą nie jest w stanie ocalić słabszych przed potężnym. Ratuj nas, Jahwe, Boże nasz; tylko w Tobie nasze wsparcie! W imię Twoje wyruszamy przeciw tej przemocy. Jahwe! Ty jesteś naszym Bogiem i żaden śmiertelnik nie może Ci sprostać”.",
      "A Jahwe pobił Kuszytów wobec Asy i wobec Judy, tak że Kuszyci uciekali.",
      "Asa zaś ze swoimi wojownikami ścigał ich aż do Gerazy. Padło tylu Kuszytów, że prawie nikt nie uszedł z życiem. W taki to sposób zostali zmiażdżeni przez Jahwe i Jego wojsko. Wzięli też bardzo wiele łupów.",
      "Następnie podbili wszystkie miasta wokół Gerazy, które opanował strach przed Jahwe i złupili je doszczętnie, a łup w nich był wielki.",
      "Napadli także na zagrody trzód uprowadzając mnóstwo owiec i wielbłądów. Potem wrócili do Jerozolimy."
    ],
    [
      "A gdy Duch Boży wstąpił na Azarjahu, syna Odela,",
      "udał się do Asy z poselstwem: — Słuchajcie mnie, ty Aso oraz cała Judo i cały Beniaminie. Jahwe jest z wami, gdy wy jesteście z nim. Jeśli Go szukać będziecie, pozwoli się wam znaleźć, jeśli Go jednak opuścicie i On was opuści.",
      "Przez długi czas Izrael żył bez prawdziwego Boga, bez kapłanów, nauczających i bez Prawa.",
      "W swojej nędzy nawrócili się do Jahwe, Boga Izraela, a ponieważ Go szukali, pozwolił im się odnaleźć.",
      "W owym czasie nikt nie mógł bezpiecznie gdzieś wyruszyć czy powracać, albowiem niepokój panował nad wszystkimi mieszkańcami narodów.",
      "Powstał naród przeciw drugiemu narodowi i miasto przeciw drugiemu miastu, gdyż Bóg doświadczał ich przeróżnymi udrękami.",
      "Wy jednak bądźcie mężni! Niech nie osłabnie wasza ręka, albowiem wasze czyny zostaną nagrodzone.",
      "Gdy Asa usłyszał słowa i przepowiednie proroka Azarjahu, syna Odeda, usunął odważnie obrzydliwość z całej ziemi Judy i Beniamina jak również z miast, które zdobył w górach Efraim. Odnowił także ołtarz Jahwe, który stał przed przedsionkiem Jahwe.",
      "Następnie zwołał wszystek lud Judy i Beniamina a także wszystkich przybyszów z Efraima, Manassesa i Symeona, mieszkających wśród nich. Uszło ich bowiem tam wielu z Izraela widząc, że z nim jest Jahwe, jego Bóg.",
      "Potem zebrali się w Jerozolimie w trzecim miesiącu, piętnastego roku rządów Asy.",
      "W tym oto dniu złożyli dla Jahwe ofiary z łupu, jaki zdobyli 700 wołów i 7000 owiec.",
      "Nadto zobowiązali się szukać Jahwe, Boga ich ojców z całym sercem i z całą duszą.",
      "Zaś każdy, kto by nie szukał Jahwe,cBoga Izraela, obojętnie czy wielki lub mały, czy mężczyzna lub kobieta, winien ponieść śmierć.",
      "To przysięgli Jahwe głosem potężnym, wśród okrzyków radości przy dźwięku trąb i rogów.",
      "Cały lud Judy radował się z przysięgi, gdyż z całego serca ją złożyli. Szukali bowiem Jahwe szczerze, dlatego też pozwolił im się znaleźć i użyczył im powszechnego spokoju.",
      "Zaś swoją matkę Maakę, która wzniosła Aszerze bałwana, pozbawił król Asa godności królewskiej, a bałwana kazał zwalić, rozbić i spalić w dolinie Cedronu.",
      "Nie zdołano jednak usunąć wyżyn w Izraelu, mimo że serce Asy pozostało nieskalane przez całe życie.",
      "Złożył też dary do świątyni Bożej ofiarowane przez jego ojca i te które sam ofiarował: srebro, złoto i różne naczynia.",
      "Aż do trzydziestego piątego roku panowania Asy nie doszło do żadnej wojny."
    ],
    [
      "W trzydziestym szóstym roku rządów Asy wyruszył przeciw Judzie Basza, król Izraela i umocnił Ramę, aby uniemożliwić wymarsz i powrót Asie, królowi Judy ze swoim wojskiem.",
      "Wtedy Asa zebrał złoto i srebro ze skarbca świątyni Jahwe i pałacu królewskiego i posłał je do Ben-Hadada, króla Aranu, który przebywał w Damaszku z oświadczeniem:",
      "„Niech trwa przymierze między mną a tobą, tak jak było między moim ojcem i twoim. Posyłam ci srebro i złoto. Zerwij przymierze z Baszą królem Izraela, aby odstąpił ode mnie”.",
      "Ben Hadad posłuchał króla Asy i wysłał swoich dowódców z wojskiem przeciw miastom Izraela. Napadli oni na Ijjon, Dan i Abel-Maim, jak również na wszystkie miasta — spichlerze Neftalego.",
      "Gdy dowiedział się o tym Basza, przerwał fortyfikację Ramy i zawiesił dalsze prace.",
      "Król Asa zaś zebrał wszystek lud Judy i zabrał z Ramy kamienie i belki, które Basza używał do budowy i użył je do umocnienia Geba i Mispa.",
      "W tym czasie przybył jasnowidz Chanani do Asy, króla Judy, i orzekł mu: „Ponieważ zwróciłeś się o pomoc do króla Aramu a nie do Boga twojego, Jahwe, dlatego wymknęło się z twojej ręki wojsko króla Aramu.",
      "A czy Kuszyci i Libijczycy nie byli potężną armią z mnóstwem rydwanów i konnicy? Ponieważ oparłeś się na Jahwe, On oddał ich w twoje ręce. Przecież oczy Jahwe obiegają całą ziemię, by wesprzeć swą potęgą tych, którzy trwają przy Nim sercem niepodzielnym.",
      "Tym razem postąpiłeś jednak niemądrze, gdyż odtąd będziesz miał wojnę”.",
      "Asa zaś uniósł się gniewem na „Widzącego” i wtrącił go do więzienia. Rozdrażniło go bowiem to wszystko. W tym czasie Asa również prześladował niektórych spośród ludu.",
      "Pozostałe dzieje Asy, te wcześniejsze i późniejsze, są zapisane w Księdze Królów Judy i Izraela.",
      "W trzydziestym dziewiątym roku swych rządów Asa zachorował bardzo poważnie na nogi. Nie szukał jednak w swojej chorobie pomocy u Jahwe, lecz u lekarzy.",
      "W końcu Asa spoczął z ojcami swymi. Umarł w czterdziestym pierwszym roku swych rządów.",
      "Pogrzebano go we własnym grobie, który przygotował dla siebie w Mieście Dawidowym. Złożono go na łożu pełnym pachnideł i maści specjalnie przygotowanych. Przygotowano też na jego cześć olbrzymie ognisko."
    ],
    [
      "Po nim królem został jego syn Jozafat. Umocnił się on przeciw Izraelowi.",
      "Obsadził wojskiem wszystkie warownie w Judzie i powołał zarządców w ziemi judzkiej oraz w miastach efraimskich, zdobytych jeszcze przez jego ojca, Asa.",
      "A Jahwe był z Jozafatem, gdyż postępował tak jak z początku jego ojciec. Nie czcił Baalów,",
      "szukał natomiast Boga swego ojca i postępował według Jego przykazań, a nie tak jak Izrael.",
      "Toteż Jahwe umocnił jego władzę królewską, wszystek zaś lud przynosił dary Jozafatowi, tak że był bardzo bogaty i sławny.",
      "Postępując drogami Jahwe umocnił swoje zamysły i usunął wyżyny i aszery z ziemi judzkiej.",
      "W trzecim roku rządów wysłał swoich książąt Ben-Chaila i Obadja, Zakarja, Netaneela i Mikajahu do miast judzkich, aby tam nauczali.",
      "Równocześnie z nimi wysłał lewitów: Szemaję, Netanjahu, Zebadjahu, Asaela, Szemiramota, Jehonatana, Adonijjahu, Tobijjahu i Tob-Adonijję oraz kapłanów: Eliszamę i Jehorama.",
      "Nauczali oni w Judzie z Księgi Prawa Jahwe. Obchodzili więc wszystkie miasta ludu, by pouczać lud.",
      "A bojaźń Jahwe ogarnęła wszystkie królestwa wokoło Judy tak że nie prowadzili żadnej wojny z Jozafatem.",
      "Nawet Filistyni przynosili Jozafatowi dary i daniny pieniężne. Również Arabowie obdarzyli go trzodą: 7700 baranów i 7700 kozłów.",
      "Jozafat zaś wzrastał w potęgę. Budował warownie oraz miasta — spichlerze w Judzie.",
      "Rozwinął przedsiębiorstwa w miastach judzkich i zadbał o doborowych żołnierzy w Jerozolimie.",
      "Oto ich spis, według poszczególnych rodów: w Judzie dowódcami nad oddziałami po tysiąc żołnierzy byli: Adna dowodzący 300 000 dzielnych wojowników;",
      "obok niego Jehochanan, dowodzący 280 dzielnymi wojownikami",
      "oraz Amasja, syn Zikriego, ochotnik w służbie Jahwe a z nim 200 000 dzielnych wojowników.",
      "Z Beniamina zaś wywodził się bohater Eliada z oddziałem 200 000 uzbrojonych w łuki i tarcze. Pod jego komendą był",
      "Jehozabad z oddziałem 180 000 uzbrojonym do walki.",
      "Oni to wszyscy służyli królowi, nie licząc tych, których król przydzielił w warownych miastach po całej ziemi Judy."
    ],
    [
      "Jozafat stał się bardzo bogaty i sławny. Spokrewnił się z Achabem.",
      "Gdy po latach przybył do Samarii, Achab dla niego i ludzi z jego świty kazał zabić niezliczoną ilość owiec i wołów, nakłaniając go do wojny z Ramot w Gileadzie.",
      "Achab, król Izraela tak wówczas mówił do Jozafata, króla Judy: „Czy wyruszysz ze mną do Ramot w Gileadzie?” Odpowiedział: „Możesz na mnie polegać jak na sobie samym. Mój lud i twój lud ruszymy na wojnę razem z tobą”.",
      "Nadto Jozafat powiedział królowi Izraela: „Najpierw jednakże zapytaj wyroczni Jahwe”.",
      "Wtedy król Izraela zwołał czterystu proroków i powiedział im: „Mamy wyruszyć na wojnę przeciw Ramot w Gileadzie, czy też odstąpić od tego zamiaru?” Oni odpowiedzieli: „Możesz wyruszyć! Bóg je przekaże w ręce króla”.",
      "Jozafat jednak wtrącił: „Czy nie ma tu jeszcze innego proroka Jahwe, ażebyśmy mogli się go poradzić!”",
      "Na to król Izraela rzekł do Jozafata: „Owszem jest jeszcze jeden, przez którego możnaby się zwrócić do Jahwe o radę. Ale go nienawidzę, gdyż zamiast pomyślności ciągle przepowiada mi zło. Jest to Mikajehu, syn Jimii”. Jozafat na to odrzekł: „Nie mów tak królu Izraela”.",
      "Wtedy król Izraela przywołał jednego ze swoich urzędników i zlecił mu niezwłocznie sprowadzić Mikajehu, syna Jimli.",
      "Kiedy król Izraela i Jozafat król Judy, ubrani w swoje szaty siedzieli na swoich tronach, znajdujących się na placu przed wejściem do bramy Samarii i wszyscy prorocy wypowiadali wyrocznie przed nimi,",
      "Cidkijja, syn Kenaany, sporządził sobie żelazne rogi wołając: „Tak mówi Jahwe, nimi będziesz bódł Aramejczyków, aż do ich upadku”.",
      "Podobnie przepowiadali wszyscy inni prorocy, orzekając: „Wyruszaj do Ramot w Gileadzie i odnieś zwycięstwo, albowiem Jahwe odda je w ręce króla!”",
      "Posłaniec zaś, który miał sprowadzić Mikajehu przekonywał go mówiąc: „Otóż przepowiednie proroków są zgodne i pomyślne dla króla. Niechże i twoja przepowiednia będzie taka sama, jak każda z nich. A więc, prorokuj — powodzenia”.",
      "Na to rzekł Mikajehu: „Na życie Jahwe, tylko to, co mój Bóg oznajmi, wyłącznie to przekażę”.",
      "Gdy więc znalazł się przed królem, ten zapytał go: „Mikajehu, czy mam wyruszyć na wojnę przeciw Ramot w Gileadzie, czy też mamy zaniechać tego”.",
      "On odpowiedział: „Wyruszajcie i zwyciężajcie! Zostaną przekazani w wasze ręce”. I upomniał go król: „Ileż to razy mam cię zmuszać żebyś przysiągł mi mówić tylko prawdę w imieniu Jahwe”.",
      "Wtedy przepowiadał: „Widziałem cały Izrael rozproszony w górach, jak owce, nie mające pasterza. A Jahwe rzekł: „Nie mają oni pana! Niech więc każdy wraca do swego domu”.",
      "Na to odparł król Izraela do Jozafata: „Czyż nie mówiłem ci, że nic dobrego mi nie zapowiada, tylko samo zło”.",
      "Ten zaś ciągnął dalej: „Słuchajcie więc przepowiedni Jahwe. Ujrzałem Jahwe, siedzącego na swoim tronie i całe wojsko nieba stało po prawicy i lewicy Jego.",
      "A Jahwe pytał: „Kto zwiedzie Achaba, króla Izraela, ażeby wyruszył do Ramot w Gileadzie i aby tam zginął?” A gdy jeden mówił to a drugi owo,",
      "wystąpił jeden z duchów, a stanąwszy przed obliczem Jahwe oświadczył: „Ja go zwiodę”. Jahwe zaś zapytał: „Jakim sposobem?”",
      "On na to: „Pójdę i stanę się duchem kłamstwa w ustach wszystkich proroków jego”. A Jahwe dodał: „Zwiedziesz go i to ci się uda. Pośpiesz się więc i uczyń tak”.",
      "Tak więc Jahwe włożył ducha kłamstwa w usta tych twoich proroków, Jahwe bowiem postanowił twoją zgubę”.",
      "Wtedy podbiegł Cidkijja, syn Kenaany i uderzył Mikajehu w twarz, szydząc: „Którąż to drogą odszedł ode mnie duch Jahwe, aby z tobą mówić?”",
      "Odpowiedział Mikajehu: „Doświadczysz to w owym dniu, kiedy będziesz uchodził z jednej komnaty do drugiej, aby się ukryć”.",
      "Wtedy król Izraela rozkazał: „Weźcie Mikajehu i zaprowadźcie do zarządcy miasta Amona i do królewicza Joasa.",
      "Powiedzcie im: Tak rozkazał król: Zamknijcie go do więzienia i dajcie mu mało chleba i wody do jedzenia aż wrócę z powrotem zdrów”.",
      "A Mikajehu odrzekł mu: „Jeśli wrócisz zdrowy, nie przemawiał przeze mnie Jahwe”. I zawołał jeszcze: „Słuchajcie wszystkie narody”.",
      "Potem wyruszyli, król Izraela i Jozafat, król Judy, do Ramot w Gileadzie.",
      "A król Izraela powiedział do Jozafata: „Chcę się przebrać, nim ruszę do walki, ty zaś włóż moje szaty”. Przebrał się więc król Izraela i ruszyli do walki.",
      "Król Aramu zaś wydał taki rozkaz dowódcom swoich rydwanów: „Nie wdawajcie się w walkę z nikim, czy to z niższej rangi, czy też z ważnym, tylko z samym królem Izraela”.",
      "Gdy dowódcy rydwanów bojowych zobaczyli Jozafata przekonani, że to król Izraela, otoczyli go nacierając na niego. Wówczas Jozafat wydał okrzyk bojowy i Jahwe go wspomógł, odwracając ich od niego.",
      "Wnet dowódcy rydwanów spostrzegli, że to nie jest król Izraela i zostawili go w spokoju.",
      "Natomiast pewien żołnierz napiął łuk i nie mierząc trafił króla Izraela między spojenia pancerza. Ten więc rozkazał woźnicy: „Zawróć i wywieź mnie z pola bitwy, gdyż jestem ranny”.",
      "Tego dnia rozgorzała walka a król Izraela utrzymał się stojąc na rydwanie naprzeciw Aramejczyków aż do wieczora. Zmarł o zachodzie słońca."
    ],
    [
      "Jozafat zaś, król Judy wracał w pokoju do Jerozolimy, do domu swego.",
      "Wyszedł mu naprzeciw „Widzący” Jehu, syn Chananiego i tak przemówił do króla Jozafata: „Czy musiałeś wspierać bezbożnika i względami obdarzać tych, którzy nienawidzą Jahwe. Oto ściągnąłeś na siebie gniew Jahwe.",
      "Znalazły się jednak u ciebie także dobre czyny. Przecież usunąłeś z kraju aszery a serce twoje skierowałeś ku temu, aby szukać Boga”.",
      "Jozafat więc pozostał w Jerozolimie. Potem znów udał się do ludu do Beerszeby aż do gór Efraim i nawracał lud do Jahwe, Boga ich ojców.",
      "Ustanowił też sędziów w kraju we wszystkich miastach obronnych Judy, miasto po mieście.",
      "Sędziom dał takie wskazówki: „Uważajcie na to co czynicie, gdyż sprawujecie sądy nie dla ludzi, lecz dla Jahwe, który jest z wami kiedy wydajecie wyroki.",
      "Niech bojaźń Jahwe zawsze wam towarzyszy! Sądźcie sprawiedliwie, albowiem Jahwe, Bogu naszemu obca jest niesprawiedliwość, ani nie ma względu na osobę i przekupstwa”.",
      "Dla Jerozolimy Jozafat powołał sędziów spośród lewitów, kapłanów i naczelników rodzin izraelskich, aby rozstrzygać spory pomiędzy jej mieszkańcami.",
      "Także ich pouczył: „Z bojaźnią przed Jahwe z wiernością i niepodzielnym sercem macie rozstrzygać sprawy.",
      "Jeśli zaistnieje wśród waszych braci, mieszkających w waszych miastach, sprawa sądowa, obojętnie czy będzie dotyczyła przelewu krwi, przekroczenia prawa, rozkazu, przykazania czy przepisu, powinniście ich ostrzec, aby nie dopuszczali się przestępstwa wobec Jahwe i nie przywołali sprawiedliwego gniewu Jego na was i braci waszych. Tak więc postępujcie, abyście nie ściągnęli na was winy.",
      "A przełożonym waszym we wszystkich sprawach Jahwe będzie kapłan Amarjahu, zaś w sprawach królewskich książę z pokolenia Judy Zebadjahu, syn Iszmaela. Lewici natomiast będą waszymi sekretarzami. Bierzcie się odważnie do dzieła a Jahwe niech wspiera dobrego”."
    ],
    [
      "Potem Moabici i Ammonici, a z nimi część spośród Maronitów wyruszyli na wojnę przeciw Jozafatowi.",
      "Doniesiono o tym Jozafatowi: „Ruszyła przeciw tobie potężna armia zza morza, z Edomu i doszła już do Chaecon-Tamar, to jest do En-Gedi”.",
      "Jozafat przeraził się i zwrócił o pomoc do Jahwe. Ogłosił więc post w całej Judzie.",
      "Przybyli tedy Judejczycy, aby prosić Jahwe o pomoc. Przybyli z każdego miasta Judy, aby błagać Jahwe.",
      "Jozafat zaś stanął wśród zebranych Judy i Jerozolimy w domu Jahwe przed nowym dziedzińcem",
      "i przemówił: — „Jahwe, Boże ojców naszych, czy nie jesteś Bogiem w niebie i władcą nad wszystkimi królestwami narodów? W Twojej ręce jest moc i potęga i nikt nie jest Ci równy.",
      "Czyż nie Ty, Boże nasz, wygnałeś mieszkańców tej ziemi przed ludem Twym Izraelem i oddałeś ją na wieki potomkom Abrahama, przyjaciela Twego.",
      "Zamieszkali w niej i wznieśli w niej świątynię dla imienia Twego błagając:",
      "„Jeśli spadnie na nas nieszczęście, miecz, powódź, zaraza lub głód staniemy przed tym domem i przed obliczem Twoim, gdyż imię Twoje mieszka w tym domu i wołać będziemy do Ciebie w utrapieniu naszym, a Ty nas wysłuchasz i ocalisz”.",
      "Oto teraz Ammonici, Moabici i mieszkańcy gór Seir, na których ziemię nie pozwoliłeś wkroczyć Izraelitom podczas wędrówki z ziemi egipskiej tak iż ominęli ich i nie wytracili,",
      "oni w taki sposób nam się odwdzięczają. Wtargnęli do nas, aby nas wypędzić z dziedzictwa Twego, które nam dałeś na własność.",
      "Boże nasz, czy nie dokonasz sądu nad nimi. Jesteśmy bezsilni wobec takiej potęgi, która na nas naciera. Nie wiemy, co mamy czynić, ale oczy nasze są zwrócone ku Tobie”.",
      "I wszystek lud Judy stanął przed Jahwe z małymi dziećmi, żonami i synami.",
      "Wtedy duch Jahwe ogarnął pośród zgromadzenia Benaji, syna Jeiela, syna Matami, lewitę, potomka Asafa.",
      "Ten zawołał: „Słuchajcie wszyscy z Judy, mieszkańcy Jerozolimy, i ty, królu Jozafacie! Tak mówi do was Jahwe: „Nie trwóżcie się i nie lękajcie się tak wielkiej potęgi. Albowiem nie wy stoczycie bój, lecz Bóg.",
      "Już jutro macie przeciw nim wyruszyć. Oni pójdą zboczem góry Cis i zetkniecie się przy końcu wąwozu, naprzeciw pustyni Jeruel.",
      "Nie wy będziecie tam walczyć. Trzeba się jednak stawić, aby być świadkiem waszego ocalenia przez Jahwe, ty Judo i Jerozolimo. A więc nie trwóżcie się ani nie lękajcie! Jutro wyruszycie im na spotkanie, a Jahwe będzie z wami”.",
      "Wówczas Jozafat upadł na kolana twarzą ku ziemi. Także wszyscy mieszkańcy Judy i Jerozolimy upadli przed Jahwe, aby Mu oddać pokłon.",
      "Potem lewici, potomkowie Kehata i potomkowie Korego, powstali, aby wysławiać Jahwe, Boga Izraela, głośnym i potężnym głosem.",
      "Następnego poranka wyruszyli w stronę pustyni Tekoa. Przedtem jednak jeszcze przystąpił do nich Jozafat i przemówił: „Słuchajcie mnie, Judo i mieszkańcy Jerozolimy! Zawierzcie Jahwe, Bogu waszemu a będziecie bezpieczni. Wierzcie prorokom Jego a będzie się wam wiodło dobrze”.",
      "Po naradzie z ludem powołał śpiewaków dla Jahwe, mający go wielbić, krocząc w uroczystych strojach przed wojskiem śpiewając: „Wysławiajcie Jahwe, bo na wieki trwa miłosierdzie Jego”.",
      "Gdy rozpoczęli wznosić śpiewy pochwalne, Jahwe zastawił zasadzkę na Ammonitów, Moabitów i ludzi gór Seir, którzy wyruszyli przeciw Judzie, tak że ponieśli klęskę.",
      "Powstali bowiem Ammonici i Moabici przeciw mieszkańcom z gór Seir, aby ich rozgromić i doszczętnie wyniszczyć. A gdy pobili mieszkańców Seiru, napadli jedni na drugich, żeby się wzajemnie wytępić.",
      "Gdy mieszkańcy Judy dotarli do miejsca z widokiem na pustynię, spojrzeli na te tłumy, widząc tylko leżące trupy na ziemi, nikt bowiem nie uszedł z życiem.",
      "Wtedy Jozafat i jego ludzie zbliżyli się, aby zebrać z nich łupy. Znaleźli przy nich wiele bogactwa: bydła, dobytku, szat i kosztownych naczyń. Zdobyli tak wiele, iż nie byli w stanie tego wszystkiego pomieścić. Zeszły im aż trzy dni na zebranie łupu z powodu jego ogromu.",
      "W czwartym dniu zebrali się w Dolinie Beraka, aby tam błogosławić Jahwe. Stąd to nazwa doliny Beraka.",
      "Następnie wszyscy mężowie z Judy i Jerozolimy pod przewodnictwem Jozafata wracali do Jerozolimy rozweseleni, gdyż Jahwe udzielił im radości, uwalniając ich od nieprzyjaciół.",
      "I tak przybyli do Jerozolimy do świątyni Jahwe przy dźwiękach harf, cytrach i trąbach.",
      "Po tych wydarzeniach strach Boży ogarnął wszystkie królestwa i kraje, gdyż rozniosła się wieść, iż sam Jahwe walczył z wrogami Izraela.",
      "Nareszcie mogło odetchnąć królestwo Jozafata, a Jahwe darzył je powszechnym pokojem.",
      "Tak Jozafat panował w Judzie. Gdy obejmował rządy liczył trzydzieści pięć lat a panował w Jerozolimie dwadzieścia pięć lat. Jego matce było na imię Azuba i była córką Szilchiego.",
      "Kroczył on drogą ojca swego Asy i nie zboczył z niej. Czynił to, co było dobre w oczach Jahwe.",
      "Nie zanikł jednak do reszty kult na wyżynach. Lud bowiem nie zwrócił jeszcze swego serca do Boga ojców swoich.",
      "Pozostałe dzieje Jozafata, te wcześniejsze i te późniejsze, opisane są w Księdze Jehu, syna Chananiego i włączone do Księgi Królów Izraela.",
      "Potem Jozafat, król Judy, sprzymierzył się z królem Izraela, Ochozjaszem, który postępował bezbożnie.",
      "Związał się z nim, gdyż zamierzał budować okręty w EcjonGeber.",
      "Wtedy Eliezer, syn Dodawahu z Mareszy wystąpił z proroctwem przeciw Jozafatowi: „Ponieważ sprzymierzyłeś się z Ochozjaszem, Jahwe zniszczy twoje dzieło. I rozbiły się okręty i nie mogły popłynąć do Tarszisz”."
    ],
    [
      "Gdy Jozafat zasnął z ojcami swymi pochowano go przy swoich przodkach w Mieście Dawidowym. Po nim królem został jego syn Joram.",
      "Miał on braci, synów Jozafata: Azarię, Jechiela, Zekarjahu, Azarjahu, Mikaela i Szefatjahu. Wszyscy byli synami Jozafata, króla Judy.",
      "Ojciec obdarzył ich bogatymi darami w srebrze, złocie i klejnotach. Poza tym przekazał im warowne miasta Judy. Władzę królewską zaś oddał Joramowi, jako synowi pierworodnemu.",
      "Po objęciu władzy królewskiej i po utwierdzeniu się na tronie, pozabijał mieczem wszystkich swoich braci jak również niektórych książąt Izraela.",
      "Joram miał trzydzieści dwa lata jak został królem i rządził osiem lat w Jerozolimie.",
      "Poszedł w ślady królów Izraela, postępując tak jak dom Achaba. Albowiem wziął sobie za żonę córkę Achaba i popełniał czyny, które nie mogły spodobać się Jahwe.",
      "Ale Jahwe nie chciał zniszczyć domu Dawidowego z powodu przymierza, zawartego z Dawidem i dlatego że przyrzekł jemu i jego synom zawsze udzielić oświecenia.",
      "Za jego dni odpadł Edom od Judy i obrał sobie własnego króla.",
      "Joram więc wyruszył przeciw nim ze swoimi naczelnikami i wszystkimi wozami bojowymi. Napadu dokonał nocą i pobił Edomitów, którzy go otoczyli łącznie z dowodzącymi rydwanami.",
      "Ale Edom odpadł od Judy po dzień dzisiejszy. Równocześnie odłączyła się także od niego Libna dlatego, że odwrócił się od Jahwe, Boga jego ojców.",
      "Ustanowił też wyżyny na górach judzkich i doprowadził do wiarołomstwa mieszkańców Jerozolimy, a Judę na złą drogę.",
      "Przyszło potem do niego pismo od proroka Eliasza tej treści: „Tak mówi Jahwe, Bóg twego praojca Dawida: Ponieważ nie postępowałeś drogami ojca twego Jozafata ani drogami Asy, króla Judy,",
      "ale wstąpiłeś na ścieżki królów Izraela i doprowadziłeś Judę oraz mieszkańców Jerozolimy do wiarołomstwa, podobnie jak to uczynił dom Achaba, nadto wymordowałeś braci twoich i rodzinę ojca twego, godniejszych od ciebie,",
      "dlatego Jahwe ześle wielką klęskę na twój lud, na dzieci twoje i żony, i na wszystek twój majątek.",
      "Ciebie zaś ukarze ciężką chorobą, chorobą wnętrzności. Na skutek tej choroby wyjdą ci wszystkie wnętrzności i to w ciągu dwóch lat.",
      "Pobudził także Jahwe przeciw Joramowi nienawiść Filistynów i Arabów, sąsiadów Kuszytów.",
      "Oni to wtargnęli do Judy, spustoszyli ją i zabrali wszystkie bogactwa pałacu królewskiego. Uprowadzili również synów króla i żony, tak że nie został żaden z nich, poza najmłodszym synem, Joachazem.",
      "Po tym wszystkim Jahwe dotknął go nieuleczalną chorobą, atakującą wnętrzności.",
      "Tak przemijał dzień po dniu i po upływie dwóch lat na skutek tej choroby wyszły mu wnętrzności i umierał wśród strasznych boleści. Lud jego nie zapalił żadnego ognia, aby mu oddać cześć, jak to miało miejsce u jego ojców.",
      "Miał trzydzieści dwa lata gdy został królem i panował w Jerozolimie osiem lat. Odszedł i nikt go nie żałował. Pochowano go w Mieście Dawida, jednakże nie w grobach królewskich."
    ],
    [
      "Po nim mieszkańcy Jerozolimy ustanowili królem Ochozjasza, najmłodszego syna. Wszystkich starszych [braci] wymordowała zgraja, która z Arabami wyruszyła na wojnę. W ten to sposób Ochozjasz syn Jorama, króla Judy, doszedł do władzy.",
      "Ochozjasz miał dwadzieścia dwa lata, gdy doszedł do władzy a sprawował rządy w Jerozolimie przez jeden rok. Jego matka miała na imię Atalia, wnuczka Omriego.",
      "Również i on postępował drogami domu Achaba, gdyż jego matka dawała mu złe rady.",
      "Czynił więc to, co nie podobało się Jahwe, podobnie jak dom Achaba. Oni bowiem po śmierci ojca byli jego doradcami ku jego własnej zgubie.",
      "Słuchając ich rady wyruszył na wojnę z Joramem, synem Achaba, królem Izraela, przeciw Chazaelowi, królowi Aramu, do Ramot w Gileadzie. Tam Aramejczycy zranili Jorama.",
      "Wycofał się więc, by w Jizreel wyleczyć rany odniesione pod Ramot w walce z Chazaelem, królem Aramu. Ochozjasz, syn króla Judy, Jorama, przybył do Jizreel, aby odwiedzić chorego Jorama, syna Achaba.",
      "Odwiedziny te jednak w myśl zarządzenia Bożego, wyszły Ochozjaszowi na zgubę. Gdy bowiem przybył do niego, wyruszył z Joramem na spotkanie Jehu, wnuka Nimsziego, którego Jahwe namaścił, aby zniszczył dom Achaba.",
      "Gdy Jehu rozprawił się z domem Achaba, napotkał książęta Judy i synów braci Ochozjasza, będących w jego służbie i zabił ich.",
      "Później kazał odnaleźć Ochozjasza. Schwytano go, gdy ten ukrywał się w Samarii. Przyprowadzono go do Jehu i zgładzono. Jego wprawdzie pochowano, uzasadniając: „Jest on synem Jozafata, który szukał całym sercem Jahwe”. Ale w domu Ochozjasza nie było nikogo kto miałby wystarczająco siły, by objąć rządy.",
      "A Atalia, matka Ochozjasza, widząc, że jej syn nie żyje, zabrała się do wytępienia całego rodu królewskiego domu Judy.",
      "Jednak Jehoszeba, córka króla, porwała Joasa, syna Ochozjasza, wyniosła go skrycie spośród synów królewskich, których zabijano i ukryła w sypialni razem z jego mamką. W ten sposób Jehoszeba, córka króla Jorama, a żona kapłana Jehojady i siostra Ochozjasza, ukryła go przed Atalią, tak iż nie udało się go zgładzić.",
      "Przebywał u niej przez sześć lat, schowany w świątyni Bożej, w okresie, w którym Atalia rządziła krajem."
    ],
    [
      "W siódmym roku Jehojada zdobył się na odwagę uknuć spisek razem z setnikami, Azariahu, synem Jerochama, Jiszmaelem, synem Jechochanena, Azariahu, synem Obeda, Maasejahu, synem Adajahu i Eliszafatem, synem Zikriego.",
      "Obeszli oni Judę i zwołali lewitów z wszystkich miast Judy oraz głowy rodzin izraelskich do Jerozolimy.",
      "Tu całe zgromadzenie w domu Bożym zawarło przymierze z królem, a [Jehojada] przemówił do nich: „Oto syn króla! On winien królować według obietnicy Jahwe danej potomkom Dawida.",
      "Oto, co macie czynić: Trzecia część spośród kapłanów i lewitów, pełniących dyżur w szabat, stanie na straży w bramach;",
      "dalsza trzecia część przy pałacu królewskim, następna trzecia część przy bramie Fundamentów. Znów wszystek lud niech pozostanie na dziedzińcach domu Jahwe.",
      "Nie wolno nikomu wchodzić do domu Jahwe oprócz kapłanów i lewitów, pełniących służbę. Oni to mogą wejść, gdyż się uświęcili. Wszystek lud niech przestrzega przepisów Jahwe.",
      "Niech lewici otoczą króla, każdy z bronią w ręku. Ktokolwiek zamierzałby wtargnąć do domu Jahwe, winien być zgładzony. Bądźcie przy królu, gdziekolwiek się poruszy”.",
      "Lewici i cały lud Judy dokładnie przestrzegali wszystko, co im rozkazał kapłan Jehojada. Każdy zgromadził wokół siebie swoich ludzi, tych którzy odchodzili w szabat i tych co przychodzili w szabat, gdyż kapłan Jehojada nie zwolnił żadnej ze zmian.",
      "Kapłan Jehojada przydzielił setnikom włócznie, tarcze i zbroje, należące do króla Dawida, które były w świątyni Boga.",
      "Skoro rozstawił wszystek lud, każdego z bronią w ręku, wokoło króla od prawej strony świątyni aż do lewej strony przed ołtarzem i świątynią,",
      "wyprowadzono królewicza, włożono mu koronę oraz przekazano prawo i ogłoszono go królem. Jehojada i jego synowie namaścili go i wznieśli okrzyk: „Niech żyje król”.",
      "Gdy Atalia usłyszała okrzyki tłumu, biegającego i wiwatującego na cześć króla, wybiegła do ludu, do świątyni Jahwe.",
      "Tam ujrzała króla, który stał na podwyższeniu przy wejściu, oraz książąt i trębaczy wokół króla wraz z całym ludem kraju, który radował się i grał na trąbach, nadto śpiewaków z instrumentami muzycznymi, którzy podtrzymywali pochwalne śpiewy. Atalia rozdarła swoje szaty i zawołała: „zdrada, zdrada”.",
      "Wówczas kapłan Jehojada wydał rozkaz setnikom, stojącym na czele wojska i rzekł do nich: „Wyprowadźcie ją poprzez szeregi! Ktokolwiek by za nią ruszył, zginie od miecza!” Kapłan bowiem zaznaczył: „Nie zabijajcie jej w domu Jahwe!”.",
      "Wtedy ją ujęto i gdy doprowadzono ją do wejścia bramy Końskiej królewskiego pałacu, tam ją zgładzono.",
      "Jehojada zaś zawarł przymierze pomiędzy Jahwe, całym ludem i królem, aby lud był ludem Jahwe.",
      "Potem cały lud wyruszył do świątyni Baala i zburzył ją. Rozbili jego ołtarze i posągi a kapłana Baala, Matatana zabito przed ołtarzami.",
      "Następnie Jehojada przekazał zarząd domu Jahwe kapłanom i lewitom, których podzielił na grupy, aby składali ofiary całopalne dla Jahwe, tak jak to przewiduje Prawo Mojżesza przy radosnych śpiewach i pieśniach, które wprowadził Dawid.",
      "Przy bramach domu Jahwe zaś postawił odźwiernych, by nikt nie mógł wejść, kto byłby nieczysty.",
      "Następnie zwołał setników, dostojników i tych co mieli poważanie wśród ludu oraz wszystek lud ziemi i wyprowadzili króla ze świątyni Jahwe, zdążając przez Bramę Wyższą do pałacu królewskiego. Tam posadzili go na tronie królewskim.",
      "Cały lud kraju radował się a miasto zaznało pokoju. Atalię natomiast zgładzono mieczem."
    ],
    [
      "Joas miał siedem lat, kiedy został królem i rządził czterdzieści lat w Jerozolimie. Matka jego miała na imię Cibja i była z Beerszeby.",
      "Joas czynił to, co było słuszne w oczach Jahwe, dopóki żył kapłan Jehojada.",
      "Jahojada dobrał mu dwie żony, które zrodziły mu synów i córki.",
      "Później Joas postanowił odnowić świątynię Jahwe.",
      "Zwołał więc kapłanów i lewitów i rozkazał im: „Idźcie do miast Judy i zbierajcie pieniądze z całego Izraela, aby można było rok rocznie odnowić świątynię Boga waszego. A nie zwlekajcie z tym!” Lewici jednak nie spieszyli się.",
      "Wezwał więc król Jehojadę, ich przełożonego i strofował go: „Czemu nie pilnujesz lewitów, aby przynosili z Judy i z Jerozolimy daniny, które ustalił Mojżesz, sługa Jahwe, i nałożył na całą społeczność Izraela na rzecz Namiotu Przymierza?",
      "Bezbożna Atalia bowiem i jej synowie ograbili dom Boży i wszystkie święte przedmioty świątyni Jahwe zużyli dla Baalów”.",
      "Król tedy kazał sporządzić skrzynię i ustawić ją na zewnątrz w bramie świątyni Jahwe.",
      "Następnie ogłoszono w Judzie i w Jerozolimie, aby przynoszono daniny dla Jahwe, nałożone Izraelowi na pustyni przez Mojżesza, sługę Bożego.",
      "Z tego cieszyli się wszyscy książęta i cały lud. Przychodzili, rzucając do skrzynki tyle, że się napełniła.",
      "A lewici widząc, że zebrało się już dużo pieniędzy, każdorazowo przynosili skrzynkę do urzędu królewskiego. Tam przychodził pisarz królewski razem z pełnomocnikiem arcykapłana i opróżniali skrzynkę. Opróżnioną odnosili z powrotem na jej miejsce. W ten sposób postępowano codziennie i zebrano bardzo dużo pieniędzy.",
      "Król i Jehojada przekazali je kierownikom robót przy domu Jahwe. Ci znów najmowali kamieniarzy i cieśli do prac wokoło domu Jahwe, a także rzemieślników, trudzących się obróbką żelaza i brązu, restaurując dom Jahwe.",
      "Rzemieślnicy zabrali się do pracy. W ten sposób dzięki nim szła do przodu odnowa budowli. Doprowadzili dom Boży do właściwego stanu i wzmocnili go.",
      "Gdy ukończyli pracę, przekazali pozostałe pieniądze królowi i Jahojadzie. Sporządzono za nie sprzęty do świątyni Jahwe, naczynia do kultu i całopaleń, nadto czasze i miseczki oraz inne przedmioty złote i srebrne. Dopóki żył Jehojada, składano regularnie ofiary całopalne w domu Bożym.",
      "Jehojada był jednak już stary i przeżywszy wiele dni umarł.",
      "Pochowano go w Mieście Dawidowym tam gdzie i królów. Ogromne bowiem miał zasługi wobec Izraela, oraz Boga i Jego domu.",
      "Po śmierci Jehojady książęta Judy złożyli królowi wizytę i oddali mu hołd a on ich wysłuchał.",
      "Wskutek tego opuścili dom Jahwe, Boga swych ojców a służyli aszerom i bałwanom. Z powodu tego ich występku spadł gniew na Judę i Jerozolimę.",
      "[Bóg] posyłał jednak do nich proroków, by ich nawrócić ku Jahwe. Ci ich upominali, ale nie dano im posłuchu.",
      "Wówczas Duch Boży ogarnął Zeharję, syna kapłana Jehojady. Stanął przed ludem i przemówił do niego: „Tak mówi Bóg. Dlaczego przekraczacie przykazania Jahwe i nie szczęści się wam! Ponieważ opuściliście Jahwe, On was także opuści!”",
      "Ale oni sprzysięgli się przeciw niemu i ukamienowali go na rozkaz króla na dziedzińcu domu Jahwe.",
      "Król Joasz nie pamiętał już dobrodziejstw wyświadczonych mu przez jego ojca Jehojadę, lecz kazał jego syna zgładzić. Ten konając jeszcze powiedział: „Niechaj to Jahwe zobaczy i pomści!”",
      "Nie minął rok a ruszyło wojsko aramejskie przeciw [Joasowi]. Wkroczyło do Judy i do Jerozolimy, wymordowało wszystkich książąt Judy a całą swą zdobycz wysłało do króla do Damaszku.",
      "I choć Aramejczycy ruszyli z nielicznym wojskiem, Jahwe sprawił, że zwyciężyli wojsko o wiele liczniejsze, ponieważ odstąpili od Jahwe, Boga ojców swoich. W taki to sposób ukarany został Joas.",
      "Raniąc go ciężko, zostawili go odchodząc. Wtedy sprzysięgli się przeciw niemu jego słudzy pomni zabójstwa synów kapłana Jehojady i zamordowali go we własnym łożu. Po jego śmierci, pochowano go w Mieście Dawidowym, ale nie złożono go w grobach królewskich.",
      "Oto ci, którzy sprzysięgli się przeciw niemu: Zabad, syn Szimeaty Ammonitki i Jehozabad, syn Szimrit Moabitki.",
      "Wiadomości o jego synach, o wysokości podatku, jaki nałożył na restaurację domu Bożego są odnotowane w Midraszu do Księgi Królów. Po nim objął tron jego syn Amazjasz."
    ],
    [
      "Amazjasz miał dwadzieścia pięć lat gdy został królem. Panował zaś w Jerozolimie dwadzieścia dziewięć lat. Matka o imieniu Jehoaddan była z Jerozolimy.",
      "Czynił to, co jest słuszne w oczach Jahwe, jednakże serce jego było podzielone.",
      "Skoro tylko umocnił się w królowaniu, kazał zgładzić wszystkich spośród sług, którzy zabili jego ojca, króla.",
      "Nie ruszył jednak ich potomków, zgodnie z przepisami Księgi Prawa Mojżeszowego, gdzie Jahwe nakazuje: „Ojcowie nie poniosą śmierci za winy synów, ani synowie za winy ojców, lecz każdy umrze za swój własny grzech”.",
      "Następnie Amazjasz zgromadził lud Judy i podzielił ich według rodów i naczelników tysiączników i setników dla całego Judy i Beniamina. Przeprowadził także spis ludności od dwudziestego roku począwszy. Zliczono 300 000 wyborowych wojowników, zdolnych do walki, uzbrojonych w oszczepy i tarcze.",
      "Najął również z Izraela 100 000 dzielnych żołnierzy za sto talentów srebra.",
      "Przyszedł wówczas do niego mąż Boży z ostrzeżeniem: „Królu, niech nie wyruszają z tobą wojownicy z Izraela, gdyż Jahwe nie wspiera Izraela, ani żadnego spośród synów Efraima.",
      "Wyruszaj sam na wojnę, działaj i bądź silny! Czy Bóg dopuści, aby nieprzyjaciel pokonał ciebie. Bóg ma moc, aby przyjść z pomocą albo też przywieść do upadku”.",
      "Na to Amazjasz odpowiedział mężowi Bożemu: „A co się stanie z owymi stu talentami, które dałem oddziałom izraelskim”. Mąż zaś Boży dał taką odpowiedź: „Przecież Jahwe może ci dać o wiele więcej”.",
      "Wtedy Amazjasz odesłał wojsko, które zaciągnął z Efraima, i kazał im wrócić do swego kraju. Oni jednak rozzłościli się bardzo na Judę i wrócili do siebie pełni gniewu.",
      "Amazjasz jednak nabrał odwagi i wyruszył ze swoimi ludźmi, skierował się w stronę Doliny Soli i pobił 10 000 mieszkańców Seiru.",
      "Dalsze 10 000 wzięli Judejczycy żywcem, wyprowadzili na szczyt skały i stamtąd ich strącili, tak że się wszyscy pozabijali.",
      "Natomiast żołnierze z oddziału, którego Amazjasz wysłał do domu, także nie mogli pójść z nim na wojnę, siali spustoszenie w miastach Judy od Samarii aż do Bet-Choron, zabili tam 3000 ludzi i zabrali potężny łup.",
      "Kiedy Amazjasz po odniesionym zwycięstwie nad Edomitami powrócił, sprowadził bogów Seiru, uznając ich za swoich bogów i oddał im pokłon, i składał ofiary, paląc przed nimi kadzidło.",
      "Wtedy rozpalił się gniew Jahwe przeciw Amazjaszowi i wysłał do niego proroka, aby mu oznajmił: „Dlaczego szukasz bogów tego ludu, który nie był zdolny uwolnić swego ludu z twojej ręki?”",
      "Gdy tak do niego przemawiał, przerwał mu: „Czy powołaliśmy cię na doradcę króla? Skończ i odejdź! Po cóż mielibyśmy cię zabijać?” Odchodząc prorok jednak dodał: „Wiem, że Bóg postanowił twoją zgubę za to, żeś to uczynił a nie posłuchałeś mego ostrzeżenia”.",
      "Po naradzie Amazjasz, król Judy, przekazał królowi Izraela Joasowi, synowi Joachaza, syna Jehu poselstwo: „Przybądź i spójrzmy sobie w twarz”.",
      "Na to Joas król Izraela dał Amasjaszowi, królowi Judy, taką to odpowiedź: „Oset na Libanie wstąpił do cedru na Libanie z żądaniem: Wydaj twoją córkę za żonę mojemu synowi! Przeleciał jednak dziki zwierz z Libanu i zdeptał oset”.",
      "Pomyślałeś sobie: „Przecież zwyciężyłem Edomitów i serce twoje uniosło się dumą. Zadowalaj się więc twoją chwałą i pozostań w domu. Po co masz wywołać nieszczęście i ściągnąć zgubę na siebie i na Judę?”",
      "Ale Amazjasz nie usłuchał, a działo się to za zarządzeniem Boga, który chciał ich wydać w ręce wrogów za to, że szukali bogów Edomu.",
      "Wyruszył tedy Joasz, król Izraela i zmierzyli się — on i Amazjasz, król Judy — pod Bet-Szemesz w Judzie.",
      "A Juda został pobity przez Izraela i pouciekali każdy do swego namiotu.",
      "Joas, król Izraela, pojmał jednak pod Bet-Szemesz króla Judy Amazjasza, syna Joasa, a wnuka Joachaza i przywiódł go do Jerozolimy. Zrobił też wyłom w murach Jerozolimy na cztery łokcie, od Bramy Efraima aż do Bramy Węgla.",
      "Zabrał też wszystko złoto i srebro, wszystkie naczynia, które znajdowały się w świątyni Jahwe u Obed-Edoma, nadto skarby pałacu królewskiego oraz zakładników. Potem dopiero wrócił do Samarii.",
      "Po śmierci króla Izraela Joasa, syna Joachaza, król Judy Amazjasz, syn Joasa, żył jeszcze piętnaście lat.",
      "A pozostałe dzieje Amazjasza, wcześniejsze i późniejsze, czyż nie zostały spisane w Księdze Królów Judy i Izraela?",
      "Począwszy od czasu, kiedy Amazjasz odstąpił od Jahwe, związał się przeciw nim spisek w Jerozolimie. Dlatego też uszedł do Lakisz. Ścigano go jednak i tam go zgładzono.",
      "Przywieziono go końmi i pochowano przy jego ojcach w Mieście Dawidowym."
    ],
    [
      "Wówczas wszystek lud Judy wziął Ozeasza, który wtedy miał szesnaście lat, i wybrał go na króla po jego ojcu Amazjaszu.",
      "Potem, kiedy król zasnął z ojcami swymi, odbudował Elat, które przywrócił Judzie.",
      "Ozeasz miał szesnaście lat, gdy został królem i rządził w Jerozolimie przez dwadzieścia pięć lat. Matka o imieniu Jekolia była z Jerozolimy.",
      "Czynił on, co podobało się Jahwe, podobnie jak jego ojciec Amazjasz.",
      "Szukał szczerze Boga, dopóki żył Zaharjahu, który go ćwiczył w bojaźni Bożej. Jak długo szukał Jahwe, tak długo też Bóg darzył go pomyślnością.",
      "Wyruszył też na wojnę przeciw Filistynom, zburzył mury Get, Jabne i Aszdod, a odbudował miasta w okręgu Aszdod oraz w krainie Filistynów.",
      "A Bóg wspierał go w walce z Filistynami i Arabami, którzy zamieszkiwali Gur-Baal, jak również z Meunitami.",
      "Amonici przynosili Ozeaszowi dary. Jego sława sięgała aż do granic Egiptu, gdyż stał się bardzo potężny.",
      "W Jerozolimie znów Ozeasz wybudował wieże przy Bramie Węgła, przy Bramie Doliny przy Narożniku, równocześnie umacniając je.",
      "Ponadto pobudował wieżę na pustyni i wykopał wiele cystern, gdyż miał wielkie stada na Szefeli i na równinie. W górach zaś i w sadach miał robotników, uprawiających rolę i winnice, kochał bowiem rolnictwo.",
      "Ozeasz miał także wojsko, wyszkolone w sztuce wojennej, podzielone na oddziały bojowe według liczby ustalonej przez pisarza Jeiela i urzędnika Maasejahu, podlegające dowódcy Chamanjahu, jednemu z książąt królewskich.",
      "Ogólna liczba naczelników rodów armii wojennej wynosiła 2600.",
      "Pod ich dowództwem znajdowała się armia licząca, 370 500 wyszkolonych bojowników, gotowych wesprzeć króla w walce z nieprzyjacielem.",
      "Ozeasz zaopatrzył całe wojsko w tarcze, oszczepy, hełmy i pancerze, łuki oraz kamienie do proc.",
      "Kazał także zbudować w Jerozolimie działa wojenne, wynalezione przez utalentowanych mistrzów, które umieszczono na wieżach i narożnikach. Z nich można było ciskać strzały i wielkie kamienie. A sława jego rozeszła się daleko, bo doznawał przedziwnego wsparcia, tak że stał się bardzo potężny.",
      "A gdy urósł w potęgę, uniosło się jego serce, co przyczyniło się do jego zguby. Zgrzeszył bowiem przeciw Jahwe, Bogu swemu, gdyż wkroczył do świątyni Jahwe, aby złożyć ofiarę na ołtarzu kadzenia.",
      "Za nim poszedł jednak kapłan Azarjahu — razem z osiemdziesięcioma kapłanami Jahwe, mężami odważnymi.",
      "Sprzeciwili się królowi Ozeaszowi, ostrzegając: „Nie do ciebie należy Ozeaszu palić kadzidło dla Jahwe. Jest to przywilej kapłanów, synów Aarona, gdyż oni dla tych spraw są poświęceni, by palili kadzidło. A więc wyjdź z miejsca Świętego, boś popełnił przestępstwo, które nie może ci przynieść chwały u Jahwe”.",
      "Wówczas Ozeasz rozgniewał się, a dłoń jego trzymała jeszcze kadzielnicę. Gdy tak dyszał gniewem na kapłanów, pojawił się na jego czole trąd w obliczu kapłanów w domu Jahwe przed ołtarzem kadzenia.",
      "Gdy więc najwyższy kapłan Azarjahu oraz inni kapłani przyjrzeli mu się, zauważyli trąd na jego czole. Przynaglali go tedy, aby jak najszybciej wyszedł stamtąd. On sam spieszył się do wyjścia, gdyż Jahwe go ukarał.",
      "Król Ozeasz pozostał trędowaty aż do dnia swojej śmierci. Jako trędowaty mieszkał w odosobnieniu, gdyż był wykluczony ze świątyni Jahwe. W tym czasie jego syn Jotam rządził pałacem królewskim i sądził lud kraju.",
      "Pozostałe dzieje Ozeasza, te wcześniejsze i późniejsze zapisał prorok Izajasz, syn Amosa.",
      "Ozeasz spoczął ze swoimi przodkami i pochowano go na polu obok grobów królewskich, gdyż mówiono: „Był trędowaty”. Syn jego Jotam został królem w jego miejsce."
    ],
    [
      "Jotam miał dwadzieścia pięć lat, gdy został królem a rządził szesnaście lat w Jerozolimie. Jego matka miała na imię Jerusza i była córką Cadoka.",
      "Czynił to, co podobało się Jahwe, tak jak jego ojciec Ozeasz. Nie wkroczył jednak do świątyni Jahwe. Lud zaś postępował wciąż jeszcze bezbożnie.",
      "Zbudował Bramę Górną przy świątyni Jahwe a także wiele prac wykonał przy murze Ofelu.",
      "Wzmocnił miasta w górach Judy a w lasach pobudował twierdze i wieże.",
      "Prowadził też zwycięską wojnę z królem Ammonitów. Ammonici tedy zmuszeni byli mu dostarczyć tegoż roku sto talentów srebra i 10 000 kor pszenicy oraz 10 000 kor jęczmienia.",
      "I stał się Jotam potężny, gdyż postępował poprawnie wobec Jahwe, swego Boga.",
      "Pozostałe dzieje Jotama, wszystkie jego wyprawy wojenne i przedsięwzięcia, zapisane są w Księdze Królów Izraela i Judy.",
      "Miał on dwadzieścia pięć lat gdy został królem i rządził szesnaście lat w Jerozolimie.",
      "Jotam zasnął z ojcami swymi i pochowano go w Mieście Dawidowym. Po nim królem został jego syn Achaz."
    ],
    [
      "Achaz miał dwadzieścia lat gdy został królem. A rządził szesnaście lat w Jerozolimie. Nie czynił jednak tego, co podobało się Jahwe, jak jego praojciec Dawid,",
      "lecz postępował tak jak królowie Izraela. Nakazał więc sporządzić metalowe posągi dla Baali.",
      "Palił kadzidło w dolinie Ben-Hinnom, co więcej spalił żywcem własnego syna, idąc w ślady obrzydliwych czynów pogan.",
      "Składał ofiary i palił kadzidło na wyżynach i na wzgórzach i we wszystkich zielonych gajach.",
      "Dlatego Jahwe, Bóg jego, wydał go w ręce króla Aramu. Ten po zwycięstwie wziął wielką liczbę jeńców i uprowadził do Damaszku. Dostał się też w ręce króla Izraela, który zadał mu poważną klęskę.",
      "Pekach, syn Remaljahu, zgładził w Judzie w jednym dniu 120 000 mężów, samych walecznych żołnierzy. Odstąpili bowiem od Jahwe, Boga ich ojców.",
      "Zikri, bohater efraimski, zabił królewicza Maasejahu, nadto przełożonego pałacu oraz Elkanę, najwyższego urzędnika po królu.",
      "Izraelici uprowadzili do niewoli swoim współziomkom 200 000 kobiet, synów i córki, a ponadto zdobyli znaczne łupy, sprowadzając wszystko do Samarii.",
      "Tam był prorok Jahwe imieniem Obed. Wyszedł on na przeciw wojsk, powracających do Samarii, i wyjaśnił im: „Ponieważ Jahwe, Bóg ojców waszych, rozgniewał się na Judę, wydał ich w wasze ręce. Ale wyście ich wymordowali z taką wściekłością, która sięga aż do nieba.",
      "Czy może zamierzacie teraz synów Judy i Jerozolimy uczynić uległymi niewolnikami i niewolnicami? A czy wy nie poczuwacie się do żadnej winy przed Jahwe, Bogiem waszym?",
      "Posłuchajcie więc mnie. Oddajcie jeńców, których wyrwaliście waszym braciom. Inaczej bowiem zapłonie gniew Jahwe nad wami”.",
      "Wtedy zwrócili się niektórzy spośród książąt efraimskich, mianowicie Azarjahu, syn Jehochanana, Berekjahu, syn Meszillemota, Jechizhijjahu, syn Szalluma i Amosa, syn Chadleja, do tych którzy wrócili z wojny",
      "i przekonywali ich: „Nie sprowadzajcie tu jeńców, gdyż to będzie nas obciążało przed Jahwe. Zamierzacie jeszcze powiększyć nasze grzechy i przewinienia, gdy już [ciąży] na nas wielka wina i groźba gniewu wisi nad Izraelem.",
      "Wówczas wojsko w obecności książąt i całego zgromadzenia zwolniło jeńców i zrezygnowało ze zdobyczy.",
      "A mężowie, których wyznaczono imiennie, przejęli jeńców, przyodziali z rzeczy zdobytych wszystkich nagich, przydzielając im odzież i obuwie, dali im jedzenie i picie, namaścili ich, a wszystkich osłabionych posadzili na osły i towarzyszyli im aż do Jerycha, miasta palm, do ich braci, po czym sami powrócili do Samarii.",
      "W tym też czasie król Achaz prosił króla Asyrii o pomoc.",
      "Wtargnęli bowiem Edomici, zwyciężyli Judę i uprowadzili jeńców.",
      "Również Filistyni ograbiali miasta na Szefeli i w judzkim Negebie, zdobywając Bet-Szemesz, Ajjalon, Gederot, Soko i należące do nich miejscowości oraz Gimzo i podległe jej miejscowości, i osiedlili się tam.",
      "Albowiem Jahwe upokorzył Judę z powodu Achaza, króla Judy, gdyż wspierał rozwiązłość w Judzie i sam sprzeniewierzył się Jahwe.",
      "Wyruszył też przeciw niemu Tiglat Pileser, król Asyrii, z żądaniami, a nie z pomocą.",
      "Achaz wtedy został zmuszony do ograbienia świątyni Jahwe, pałacu królewskiego i książąt z majątku i do przekazania go królowi Asyrii, ale pomocy nie otrzymał.",
      "Mimo tego wielkiego ucisku popełniał ciągle dalsze przewinienia wobec Jahwe, ten właśnie król Achaz.",
      "Składał bowiem ofiary bogom Damaszku, którzy go pokonali, tłumacząc sobie: „Bogowie królów aramejskich wspomagają ich. Gdy ja będą im składał ofiary, pomogą i mnie”. One jednak przyczyniły się do tego, aby jego i cały Izrael doprowadzić do upadku.",
      "Achaz również zabrał naczynia domu Bożego i rozbił je. Zamknął bramy świątyni Jahwe a postawił ołtarze we wszystkich zakątkach Jerozolimy.",
      "W każdym mieście Judy zaś wzniósł wyżyny, aby składano kadzielne ofiary dla obcych bogów. Tak obrażał Jahwe, Boga ojców swoich.",
      "Pozostałe dzieje jego i wszystkie jego przedsięwzięcia, te wcześniejsze i te późniejsze, zapisane są w Księdze Królów Judy i Izraela.",
      "Achaz zasnął przy swoich przodkach i pochowano go w mieście, w Jerozolimie, ale nie w grobach królów Izraela. Po nim został królem jego syn Ezechiasz."
    ],
    [
      "Ezechiasz został królem mając lat dwadzieścia pięć, a rządził dziesięć lat w Jerozolimie. Matka jego miała na imię Abijja i była córką Zekarjahu.",
      "Czynił to, co podobało się Jahwe, całkiem jak jego praojciec Dawid.",
      "On to już w pierwszym roku swoich rządów, w pierwszym miesiącu otworzył bramy świątyni Jahwe i odnowił je.",
      "Następnie zwołał kapłanów i lewitów, zgromadził ich na placu na wschodzie",
      "i przemówił do nich: „Posłuchajcie mnie lewici! Uświęćcie się i uświęćcie dom Jahwe, Boga waszych ojców! Usuńcie także ze świątyni to co nieczyste.",
      "Albowiem ojcowie nasi sprzeniewierzyli się i czynili to, co nie podobało się Jahwe, Bogu naszemu. Opuścili go, odwróciwszy swoje oblicze od mieszkania Jahwe i tyłem obrócili się do Niego.",
      "Pozamykali bramy przedsionku, zagasili lampy, nie zapalili żadnego kadzidła, ani nie składali całopaleń ku czci Boga Izraela.",
      "Dlatego spadł gniew Jahwe na Judę i na Jerozolimę. Zrobił z nich przedmiot lęku, przerażenia i pośmiewiska, jak to widzicie własnymi oczyma.",
      "Z tego to powodu ojcowie nasi zginęli od miecza a córki wasze, synowie i żony uprowadzono do niewoli.",
      "Dlatego to postanowiłem zawrzeć przymierze z Jahwe, Bogiem Izraela, ażeby odwrócił od nas swój zapalczywy gniew.",
      "Synowie moi, nie bądźcie więc obojętnymi, albowiem Jahwe was wybrał, ażebyście stali przed Nim i Jemu się oddali jako jego słudzy, składający Mu ofiary kadzielne.",
      "Wtedy powstali lewici: Machat, syn Amasaja, Joel, syn Azarjahu, z potomków Keta; z potomków Merariego znów: Kisz, syn Abdiego i Azarjahu, syn Jehallela; a z Gerszonitów: Joach, syn Zimmy, i Eden, syn Joacha.",
      "Z synów Elicafana: Szimri i Jeiel; z Asafa Zekarjahu i Mattanjahu.",
      "Z synów Hemana: Jechiel i Szimi; z synów Jedutuna; Szemaja i Uzziel.",
      "Zgromadzili oni swoich braci i uświęcili się. Potem zabrali się do oczyszczenia świątyni Jahwe, jak to rozkazał król, według słów Jahwe.",
      "Kapłani tedy weszli do wnętrza domu Jahwe, aby przeprowadzić jego oczyszczenie. Przekazali więc co było nieczyste w domu Jahwe lewitom do przedsionka domu Jahwe, a ci zebrawszy wszystko wyrzucili do potoku Cedron.",
      "Oczyszczenie zaczęto w pierwszym dniu pierwszego miesiąca, a ósmego dnia tegoż miesiąca doszli już do przedsionka Jahwe. Oczyszczenie zaś samej świątyni Jahwe zajęto osiem dni. Ukończono je w szesnastym dniu pierwszego miesiąca.",
      "Potem przyszli do króla Ezechiasza i oznajmili: „Oczyściliśmy cały dom Jahwe, jak również ołtarz całopalenia oraz stół dla chlebów pokładnych i wszystek sprzęt do tego należący.",
      "Nadto wszystkie przedmioty, które król Achaz w czasie swego panowania zbeszcześcił przez swoje wiarołomstwo, odnowiliśmy i uświęciliśmy Teraz znajdują się przed ołtarzem Jahwe”.",
      "Następnego ranka król Ezechiasz zwołał wiodących mężów miasta i poszedł z nimi do świątyni.",
      "Dostarczono wtedy po siedem cielców, baranów, jagniąt i kozłów na ofiarę przebłagalną za królestwo, za świątynię i za Judę. A król rozkazał kapłanom, synom Aarona, złożyć ofiarę na ołtarzu Jahwe.",
      "Najpierw zabito cielce. Kapłani zaś zebrali krew i pokropili nią ołtarz. Następnie zabito barany i ponownie pokropiono krwią ołtarz. Na końcu zabito jagnięta i również pokropiono krwią ołtarz.",
      "Następnie przyprowadzono przed króla i zgromadzenie kozły do ofiary przebłagania, aby mogli na nie włożyć swoje dłonie.",
      "Potem kapłani zabili je, a ich krew wylali wokół ołtarza jako ofiarę przebłagania na zadośćuczynienie za całego Izraela, gdyż król właśnie za całego Izraela kazał złożyć ofiary całopalne i błagalne.",
      "A lewitów z cymbałami, harfami i cytrami ustawił przy domu Jahwe tak jak to ustalił Dawid i Gad, „Widzący” króla oraz prorok Natan. Jahwe bowiem wydawał rozporządzenia przez swoich proroków.",
      "Tak więc stanęli lewici z instrumentami Dawida a kapłani z trąbami.",
      "Wówczas Ezechiasz kazał złożyć na ołtarzu ofiarę całopalną. A gdy przystąpiono do złożenia ofiary całopalnej, wszczęto pieśń na cześć Jahwe przy dźwiękach trąb i akompaniamencie instrumentów Dawida, króla Izraela.",
      "Na czas śpiewu i grania trąb całe zgromadzenie upadło na twarz dopóki nie dokonano ofiary całopalnej.",
      "Gdy już złożono ofiarę całopalną, król i jego najbliższe otoczenie upadli na kolana.",
      "Król Ezechiasz i książęta zarządzili, aby lewici wysławiali Jahwe słowami Dawida i „Widzącego” Asafa. A ci śpiewali owe hymny uwielbienia z radością wielką i oddali pokłon, upadając na kolana.",
      "Potem Ezechiasz zabrał głos: „Teraz stoicie przed Jahwe z pełnymi rękami. Przyjdźcie i przynieście do domu Jahwe ofiary krwawe i uwielbienia”. Wtedy zgromadzenie złożyło ofiary krwawe i uwielbienia, a gdy ponadto ktoś tego pragnął także ofiary całopalne.",
      "Oto liczba ofiar złożonych przez zgromadzenie: 70 wołów, 100 baranów i 200 jagniąt. Wszystko to jako ofiarę całopalną dla Jahwe.",
      "A oto liczba darów poświęconych: 600 wołów i 300 owiec.",
      "A ponieważ było mało kapłanów, nie nadążali ze ściągnięciem skór z ofiar przeznaczonych na całopalenie, dlatego pomagali im bracia lewici tak długo, dopóki nie dokończyli pracy i dopóki nie poświęcili się dalsi kapłani lewici bowiem pospieszyli się bardziej z uświęceniem niż kapłani.",
      "Obfite też były ofiary całopalne, które należało składać oprócz tłuszczu na ofiary pojednania i oprócz ofiar płynnych. W ten sposób została wznowiona służba Boża w domu Jahwe.",
      "Ezechiasz i cały lud był bardzo uradowany z tego, czym Bóg obdarzył ponownie lud, gdyż cała sprawa niesłychanie szybko została ukończona."
    ],
    [
      "Po tych wydarzeniach Ezechiasz wyprawił poselstwa do całego Izraela i Judy, a do Efraima i Manassego wysłał także pisma, zapraszając na Paschę do domu Bożego w Jerozolimie, ku czci Jahwe — Boga Izraela.",
      "Zarówno król, jak i jego książęta wraz z całym zgromadzeniem w Jerozolimie postanowili obchodzić Paschę dopiero w drugim miesiącu.",
      "Wcześniej bowiem nie mogli jej obchodzić, gdyż nie wszyscy kapłani zdążyli się oczyścić, a lud nie zebrał się jeszcze w Jerozolimie.",
      "Powyższa decyzja spodobała się królowi i całemu zgromadzeniu.",
      "Ustalili więc, by w całym Izraelu od Beerszeby aż do Dan obwieścić, żeby przybyli do Jerozolimy na obchody Paschy Jahwe — Boga Izraela, albowiem nie obchodzono od dawna jej tak jak było przepisane.",
      "Gońcy zaś z listami króla w ręku przemierzyli cały Izrael i Judę, ogłaszając jego dekret: „Izraelici! Nawróćcie się do Jahwe, Boga Abrahama, Izaaka i Izraela, aby i On zwrócił się łaskawie do tych, którzy dzięki ucieczce, ocaleli spod ręki królów asyryjskich.",
      "Nie postępujcie wobec tego jak ojcowie i bracia wasi, którzy sprzeniewierzyli się Jahwe, Bogu ich ojców, za co wydał ich na zniszczenie, jak widzicie.",
      "Nie bądźcie więc twardego karku, jak ojcowie wasi. Podajcie rękę Jahwe i przybądźcie do Jego świątyni, którą poświęcił na wsze czasy. Służcie Jahwe, Bogu waszemu, aby odwrócił od was zapalczywość gniewu Swego.",
      "Jeśli się bowiem nawrócicie do Jahwe, bracia i synowie wasi doznają litości u tych, którzy ich uprowadzili do niewoli i będą mogli powrócić do tego kraju, gdyż Jahwe, wasz Bóg jest łaskawy i miłosierny. Nie odwróci swojego oblicza od was jeśli się do Niego nawrócicie”.",
      "Gdy wysłańcy podążali od miasta do miasta przez ziemię Efraima i Manassego aż do Zebulona, wyśmiewano się z nich i szydzono.",
      "Niewielu wprawdzie mężów z Aszera, Manassego i Zebulona upokorzyło się i przybyli do Jerozolimy.",
      "W Judzie natomiast działała ręka Boża, udzielając im jednomyślnego nastawienia do spełnienia rozkazu króla i książąt, zgodnego z przykazaniem Jahwe.",
      "I tak w drugim miesiącu zgromadziły się w Jerozolimie tłumy ludzi na obchody Święta Przaśników — iście wielkie zgromadzenie.",
      "Najpierw zabrali się do usunięcia wszystkich ołtarzy w Jerozolimie, ale także wszystkich ołtarzy kadzielnych i wrzucili je do potoku Cedron.",
      "Potem czternastego dnia miesiąca drugiego ofiarowali Paschę. A zawstydzeni kapłani oraz lewici oczyścili się i mogli wnosić całopalenia do domu Jahwe.",
      "Zajęli swoje miejsca według przepisów Prawa Mojżesza, męża Bożego. Kapłani więc wylewali krew, otrzymaną z rąk lewitów.",
      "Ponieważ w zgromadzeniu było wielu, którzy się jeszcze nie oczyścili, lewici składali ofiarę właśnie za tych, którzy nie byli czyści, aby móc ich poświęcić dla Jahwe.",
      "Wielka bowiem część narodu, zwłaszcza z pokolenia Efraima, Manassego, Issachara i Zebulona nie oczyściła się i spożywali Paschę wbrew przepisom. Modlił się jednak Ezechiasz za nich, błagając: „Niechaj Jahwe w swojej dobroci wybaczy",
      "każdemu, który usilnie pragnie szukać Boga, Jahwe. Boga jego ojców, mimo że brak im czystości wymaganej do świętych obrzędów”.",
      "Jahwe wysłuchał Ezechiasza i nie karał ludu.",
      "Tak więc Izraelici, przybyli do Jerozolimy, obchodzili z wielką radością Święto Przaśników przez siedem dni. A kapłani wraz z lewitami każdego dnia wysławiali Jahwe z potężnymi instrumentami.",
      "Ezechiasz zaś pochwalił wszystkich lewitów, iż umiejętnie sprawowali służbę dla Jahwe. Tak święto dobiegło do końca przy codziennym składaniu ofiar pojednania i uwielbieniu Jahwe, Boga swych ojców.",
      "A całe zgromadzenie postanowiło aby świętowano jeszcze przez dalszych siedem dni. I tak przez siedem dni trwali wśród radości.",
      "Ezechiasz, król Judy, przekazał bowiem w darze zgromadzeniu tysiąc cielców i siedem tysięcy owiec, książęta znów ofiarowali dla zgromadzenia tysiąc młodych cielców i dziesięć tysięcy owiec. Uświęciło się też wielu kapłanów.",
      "Tak więc byli pełni radości: całe zgromadzenie Judy, kapłani i lewici oraz całe zgromadzenie przybyszów z Izraela, a także obcy, którzy przybyli z terenów Izraela lub mieszkali w Judzie.",
      "W Jerozolimie zapanowała radość wielka, gdyż od czasów Salomona, syna Dawida, króla Izraela, nie odbyło się coś podobnego w Jerozolimie.",
      "Na koniec powstali lewiccy kapłani i błogosławili lud. Ich błaganie zostało wysłuchane a ich modlitwa dochodziła do Jego świętego mieszkania, do nieba."
    ],
    [
      "Kiedy to wszystko zakończyło się, wszyscy zebrani Izraelici udali się do miast Judy i zniszczyli stele, połamali aszery i znieśli doszczętnie wyżyny i ołtarze w całej Judzie i Beniaminie, Efraimie i Manassem. Dopiero potem wszyscy Izraelici powrócili do swych miast, każdy do swego domostwa.",
      "Ezechiasz uporządkował oddziały kapłanów i lewitów według ich zadań służbowych. Każdego z nich przeznaczył do odpowiednich obowiązków kapłańskich lub lewickich a więc do składania ofiar całopalenia i pojednania, do pełnienia swojej służby, do śpiewania hymnów pochwalnych i dziękczynnych przy bramach obozu Jahwe.",
      "Część z majątku królewskiego przeznaczono na ofiary całopalne, na poranne i wieczorne, jak i na całopalenie w szabaty, w dniu nowiu księżyca i uroczystości, zgodnie z tym, co jest napisane w Prawie Jahwe.",
      "Podobnie rozkazał ludowi, mieszkańcom Jerozolimy, aby oddawali należną kapłanom i lewitom część, żeby mogli oni wiernie przestrzegać Prawa.",
      "Z chwilą kiedy ów rozkaz dotarł do wiadomości, Izraelici przynosili obficie pierwociny ze zboża, moszczu, oliwy i miodu oraz z innych ziemiopłodów, dostarczając z tego wszystkiego dziesięcinę w nadmiarze.",
      "Również Izraelici i Judejczycy, mieszkający w miastach Judy oddawali dziesięcinę z wołów i owiec oraz z darów poświęconych Jahwe, ich Bogu. To wszystko układali w duże stosy.",
      "Składanie stosów rozpoczęli trzeciego miesiąca a zakończyli dopiero w siódmym miesiącu.",
      "Gdy potem przyszedł Ezechiasz i jego książęta i zobaczyli stosy, błogosławili Jahwe i Jego lud, Izrael.",
      "Ezechiasz zaś dowiadywał się u kapłanów i lewitów w sprawie stosów.",
      "Odpowiedział mu Azarjahu, arcykapłani z rodu Cadoka, informując: „Odtąd kiedy zaczęto znosić te dary do domu Jahwe, jemy do syta i zostaje jeszcze dużo resztek, gdyż Jahwe pobłogosławił swój lud. Otóż tak wiele jeszcze pozostało”.",
      "Następnie Ezechiasz zlecił przygotować składy w domu Jahwe. Gdy były gotowe,",
      "przeniesiono sumiennie tam wszelkie daniny, dziesięciny i święte dary. Przełożonym nad nimi został lewita Konanjahu, a zastępcą jego brat Szimi.",
      "Zaś Jechiel, Azarjahu, Nachat, Asael, Jerimot, Jozabad, Eliel, Ismakjahu, Machat i Benajahu byli pomocnikami Konanjahu i jego brat Szimiego zgodnie z rozporządzeniem króla Ezechiasza i Azarjahu, przełożonego domu Bożego.",
      "Lewita Kore, syn Inny, odźwierny przy bramie Wschodniej, miał opiekę nad dobrowolnymi ofiarami składanymi Bogu, aby dalej przekazano te przeznaczone dla Jahwe i rzeczy najświętsze.",
      "Jemu zaś pomagali w miastach kapłanów Eden, Minjamin, Jeszua, Szemajahu, Amarjahu i Szekanjahu, mężowie zaufania przy przydziale należności swoim współbraciom, podzielonym na klasy, znaczącym i mniej znaczącym,",
      "z wyjątkiem zanotowanych w rodowodach mężczyzn od trzech lat wzwyż — to znaczy wszystkim, przychodzącym do domu Jahwe, na swoją służbę zgodnie ze swoimi obowiązkami i podziałem na klasy.",
      "Spis kapłanów przeprowadzono według rodów, lewitów znów od dwudziestego roku wzwyż, zgodnie ze swoimi obowiązkami i podziałem na klasy.",
      "Wpisano również ich dzieci, żony, synów i córki do całej wspólnoty, albowiem dzięki ich stałej posłudze także zostali uświęceni.",
      "Dla synów Aarona, kapłanów mieszkających na terenie pastwisk ich miast, w każdym mieście wyznaczono imiennie osoby, które miały dostarczyć należny przydział każdemu mężczyźnie wśród kapłanów i każdemu wciągniętemu do rodowodowych spisów lewitów.",
      "Tak postąpił Ezechiasz w całej Judzie i czynił to co było dobre, sprawiedliwe i słuszne przed Jahwe swoim Bogiem.",
      "Każde przedsięwzięcie, czy to w posłudze domu Bożego, czy też w wypełnianiu przepisów Prawa i przykazań, aby szukać swego Boga, cechowało niezwykły zapał, dlatego też mu szczęściło się."
    ],
    [
      "Po tych wydarzeniach i po tych dowodach wierności nadciągnął Sancherib, król Asyrii. Wtargnął on do Judy, obiegł miasta obronne, zamierzając je zdobyć dla siebie.",
      "Skoro tylko Ezechiasz spostrzegł, że Sancherib coraz bardziej zbliża się i szykuje się do uderzenia na Jerozolimę,",
      "podjął decyzję ze swoimi książętami i dowodzącymi wojownikami, decyzję zamknięcia źródła wód, znajdujących się poza miastem, i uzyskał od nich pomoc.",
      "Natychmiast zebrał się liczny tłum ludzi i pozamykano źródła wszystkich wód łącznie z potokiem, płynącym przez środek tejże okolicy. Mówili bowiem: „Gdy nadciągną królowie Asyrii, po co mają znaleźć taką obfitość wody?”",
      "Ochoczo też [Ezechiasz] zabrał się do umocnienia muru na miejscach uszkodzonych, podniósł wieże, [zbudował] dodatkowy mur zewnętrzny, sfortyfikował Milo w Mieście Dawidowym i kazał sporządzić dużą ilość pocisków i tarcz.",
      "Ustanowił także dowódców wojskowych nad ludem. Zwołał ich do siebie na placu przy bramie Miejskiej, przemówił do ich serc tymi słowy:",
      "„Bądźcie odważni i mocni! Nie lękajcie się i nie dajcie się przestraszyć przez króla Asyrii i całej zgrai, która jest z nim, gdyż z nami jest ktoś Potężniejszy niż z nim.",
      "Jego bowiem wspierają ramiona ludzkie, a z nami jest Jahwe, nasz Bóg, aby nas wesprzeć w naszej wojnie”. Słowa Ezechiasza, króla Judy, dodały ludowi otuchy.",
      "W tym czasie, kiedy Sancherib, król Asyrii, z całą swoją armią stał przed Lakisz, wyprawił posłów do Jerozolimy, do Ezechiasza, króla Judy i do wszystkich mieszkańców Judy w Jerozolimie z następującym ogłoszeniem:",
      "„Tak mówi Sancherib, król Asyrii. Na co liczycie, pozostając w oblężonym mieście, w Jerozolimie?",
      "Tak naprawdę, to Ezechiasz was zwodzi mówiąc, że Jahwe, nasz Bóg nas wybawi z rąk króla Asyrii a umrzecie z głodu i pragnienia.",
      "Czyż nie Ezechiasz zniósł Jego wzniesienia i ołtarze i nakazał Judzie i Jerozolimie: „Przed jednym ołtarzem macie klękać i tylko na nim składać ofiary kadzielne”.",
      "Czy nie wiecie, co ja i moi ojcowie dokonaliśmy wśród wszystkich narodów ziemi? Czyż bogowie narodów w różnych krajach mogli ich ocalić spod mojej ręki?",
      "Kto z wszystkich bogów tych narodów, nad którymi moi ojcowie wydali wyrok, miał moc swój naród wyrwać spod mojej władzy? Nagle wasz Bóg miałby ocalić was spod mojej ręki!",
      "Niechaj więc Ezechiasz was już dłużej nie wprowadza w błąd i w ten sposób was oszukuje. Nie wierzcie mu! Albowiem żaden bóg jakiegokolwiek narodu lub państwa nie był w stanie uwolnić swój lud z mojej ręki i moich ojców, a tym mniej wasz Bóg. Nie uwolni was z mojej władzy”.",
      "A słudzy jego dodali jeszcze inne słowa przeciw Bogu Jahwe i słudze Jego Ezechiaszowi.",
      "Sancherib napisał nawet list, aby znieważyć Jahwe — Boga Izraela, w którym oświadczył: „Jak bogowie narodów w przeróżnych krajach nie zdołali uwolnić swój lud spod mojej władzy, tak też Bóg Ezechiasza nie ocali jego lud z mojej ręki”.",
      "A do ludności Jerozolimy, stojącej na murach, krzyczeli po hebrajsku, aby im napędzić lęku i strachu, żeby mogli zdobyć miasto.",
      "O Bogu Jerozolimy wyrażali się tak jak o bożkach ludów ziemi, które są tworem rąk ludzkich.",
      "Jednakże król Ezechiasz i prorok Izajasz, syn Amosa, wznosili modły i błagania do nieba.",
      "A Jahwe zesłał anioła, który wytracił wszystkich czołowych wojowników, dowódców armii oraz naczelników w samym obozie króla syryjskiego, tak że wracał do swego kraju okryty hańbą. A gdy wszedł do świątyni swego boga zabili go właśni synowie mieczem.",
      "W taki to sposób ocalił Jahwe Ezechiasza i mieszkańców Jerozolimy z rąk Sancheriba i z rąk wszystkich [wrogów]. Obdarzył ich powszechnym pokojem.",
      "Wtedy też wielu przyszło do Jerozolimy z darami dla Jahwe i z drogocennymi podarunkami dla Ezechiasza, króla Judy. Od tej pory był wielce poważany przez wszystkie narody.",
      "W tym czasie jednak Ezechiasz zapadł na śmiertelną chorobę. Modlił się wtedy do Jahwe i Ten go wysłuchał, dając mu znak.",
      "Ale Ezechiasz nie odwdzięczył się za wyświadczone mu dobrodziejstwo, gdyż jego serce uniosło się pychą. Dlatego spadł na niego, Judę i Jerozolimę srogi gniew.",
      "Ezechiasz jednak upokorzył się w swojej zarozumiałości razem z mieszkańcami Jerozolimy. Dlatego też nie dotknął go na razie gniew Jahwe.",
      "Ezechiasz posiadał bogactwa i wielką sławę. Nabył sobie skarby w srebrze, złocie, w szlachetnych kamieniach, w wonnościach, a także w broni i w innych cennych przedmiotach.",
      "Poza tym przygotował spichlerze na zbiory zboża, moszczu, oliwy, obory dla różnego bydła i zagrody dla trzód.",
      "Pobudował również miasta i posiadał olbrzymie stada owiec i wołów. Bóg bowiem obdarzył go wielkim bogactwem.",
      "To właśnie Ezechiasz zamknął wyjście wód z górnego Gichonu i poprowadził je dołem ku zachodniej stronie Miasta Dawidowego. I powodziło się Ezechiaszowi we wszystkich podjętych przez niego sprawach.",
      "Kiedy jednak przybyli posłowie książąt Babilonu, by dowiedzieć się o cudzie, jaki zdarzył się w jego kraju, Bóg opuścił go, wystawiając go na próbę, aby wyszły na jaw wszystkie zamiary jego serca.",
      "Pozostałe dzieje Ezechiasza i jego pobożne czyny są zapisane w widzeniu proroka Izajasza, syna Amosa, oraz w księdze Królów Judy i Izraela.",
      "Ezechiasz zasnął ze swoimi ojcami i pochowano go przy wejściu do grobów potomków Dawida. Cała Juda i wszyscy mieszkańcy Jerozolimy złożyli mu hołd w związku z jego śmiercią. Po nim królem został jego syn Manasse."
    ],
    [
      "Manasse miał dwanaście lat, kiedy został królem i rządził przez pięćdziesiąt pięć lat w Jerozolimie.",
      "Czynił on to, co nie podobało się Jahwe, naśladując ohydne grzechy ludów, których Jahwe wypędził przed Izraelitami",
      "Na nowo odbudował wyżyny, które poniszczył jego ojciec Ezechiasz, wznosił ołtarze Baalom i budował aszery. Oddawał cześć całemu wojsku niebieskiemu i służył mu.",
      "Zbudował także ołtarze w świątyni Jahwe, o której przecież Jahwe powiedział: „W Jerozolimie imię moje niech pozostanie na wieki”.",
      "Wzniósł tedy ołtarze całemu wojsku niebieskiemu na obydwóch dziedzińcach świątyni Jahwe.",
      "Spalił nawet na ofiarę swoich własnych synów w dolinie Ben-Hinnom, oddawał się wróżbiarstwu, czarom i magii, przywołał zaklinaczy i wieszczów, popełnił więc wiele zła wobec Jahwe, powodując Jego gniew.",
      "Nakazał też wyrzeźbić posąg i postawił go w świątyni Boga, o której Bóg powiedział do Dawida i jego syna Salomona: „Chcę, aby w tym domu i w Jerozolimie, którą wybrałem ze wszystkich plemion Izraela, zamieszkało moje imię na wieki.",
      "Nie oddalę też stopy Izraela z kraju, którego przeznaczyłem dla waszych ojców, o ile tylko będą czynili wszystko to, co im przekazałem w całym Prawie, w przepisach i nakazach przez Mojżesza”.",
      "Ale Manasse zwiódł Judę i mieszkańców Jerozolimy, tak iż czynili większe zło niż narody, które Jahwe wydalił przed Izraelitami.",
      "A Jahwe ostrzegł Manassego i jego lud. Oni jednak nie zważali na to.",
      "Wtedy Jahwe dopuścił, aby napadli na nich wodzowie wojska króla Asyrii. Pochwycili oni Manassego w swojej kryjówce, zakuli go w kajdany i uprowadzili do Babilonu.",
      "Wtedy w ucisku modlił się do Jahwe, swojego Boga i upokorzył się głęboko przed Bogiem swoich ojców.",
      "Modlił się do niego, a On dał się ubłagać. Wysłuchał jego błagania i pozwolił mu wrócić do Jerozolimy, do swojego królestwa. Manasse w końcu zrozumiał, że to Jahwe jest Bogiem.",
      "Potem zbudował mur zewnętrzny wokół Miasta Dawidowego na zachód od Gichonu, w dolinie aż do wejścia do bramy Rybnej, w ten sposób otaczając Ofel.",
      "Usunął też obcych bogów i posąg z domu Jahwe, poza tym ołtarze, które wniósł na górze domu Jahwe i w Jerozolimie i wyrzucił je poza miasto.",
      "Odrestaurował natomiast ołtarz Jahwe i złożył na nim ofiarę pojednania i dziękczynienia, a Judzie nakazał, aby służyła Jahwe — Bogu Izraela.",
      "Lud jednak nie zaniechał całkiem składania ofiar na wyżynach, jednakże tylko swemu Bogu — Jahwe.",
      "Pozostałe dzieje Manassego, jego modlitwa do Boga, słowa „Widzących”, którzy przemawiali do niego w imieniu Jahwe, Boga Izraela, jest to zapisane w Dziejach Królów Izraela.",
      "Modlitwa jego i jej wysłuchanie, wszystkie jego przewinienia i odstępstwa, miejsca, na których wzniósł wyżyny postawił aszery i posągi, z czasów przed jego upokorzeniem. To wszystko jest napisane w Dziejach Chozaja.",
      "A gdy Manasse zasnął z ojcami swymi, pochowano go w ogrodzie jego domu. Po nim królem został jego syn Amon.",
      "Amon miał dwadzieścia dwa lata, gdy został królem i rządził dwa lata w Jerozolimie.",
      "Czynił to, co nie podobało się Jahwe, podobnie jak jego ojciec Manasse. Amon bowiem składał ofiary wszystkim posągom, które kiedyś sporządził jego ojciec i służył im.",
      "Jednakże nie upokorzył się przed Jahwe, jak ongiś jego ojciec Manasse to uczynił, lecz popełniał coraz więcej przewinień.",
      "Toteż jego słudzy uknuli przeciw niemu spisek i zamordowali go w jego domu.",
      "Lud kraju jednak pozabijał wszystkich, którzy sprzysięgli się przeciw królowi Amonowi, a w jego miejsce lud kraju ustanowił królem jego syna Jozjasza."
    ],
    [
      "Jozjasz miał osiem lat, kiedy został królem i rządził trzydzieści jeden lat w Jerozolimie.",
      "Czynił on to, co podobało się Jahwe i postępował drogami swego ojca Dawida, nie schodząc z nich ani na prawo, ani na lewo.",
      "W ósmym roku swego panowania, kiedy jeszcze był młody, rozpoczął szukać Boga swego ojca Dawida. Zaś w dwunastym roku życia zaczął oczyszczać Judę i Jerozolimę z wyżyn i aszer oraz z rzeźbionych obrazów i odlewanych posągów [bożków].",
      "Na jego oczach zburzono ołtarze Baalów, on znów zwalił ołtarze kadzielne, stojące na nich, połamał i skruszył aszery oraz obrazy rzeźbione i posągi odlewane i porozsypywał po grobach tych, którzy składali im ofiary.",
      "Kości kapłanów spalił na ich ołtarzach. W ten sposób oczyścił Judę i Jerozolimę.",
      "W miastach Manassego, Efraima i Symeona aż do Neftalego na ich placach",
      "zburzył ołtarze, porozbijał aszery i obrazy, pokruszył je. Zwalił też wszystkie ołtarze kadzielne w całym kraju. Potem dopiero wrócił do Jerozolimy.",
      "W osiemnastym roku jego rządów przy oczyszczeniu kraju i świątyni — zlecił Szafanowi, synowi Acaljahu, i Massejahowi, zarządcy miasta oraz Joachowi, synowi Joachaza — kanclerza, aby odnowili dom Jahwe, swego Boga.",
      "Gdy przyszli do arcykapłana Chilkijjahu, przekazali mu pieniądze, przyniesione do świątyni Boga, które lewici, stróżowie bramy zebrali od Manassego, Efraima i od reszty Izraela, a także od całej Judy, Beniamina i od mieszkańców Jerozolimy",
      "Przekazano je kierownikom robót w świątyni Jahwe, aby je przydzielić pracownikom, zatrudnionym w świątyni Jahwe, celem naprawy i odnowy budowli.",
      "Wydali je więc na cieśli i murarzy, na zakup ciosowych kamieni i drewna, na wiązania oraz na ściany budynków, które za królów Judy uległy rozkładowi.",
      "Ludzie ci wykonali swą pracę sumiennie i uczciwie. Nad nimi nadzorowali lewici Jachat i Obadjahu z potomków Merariego oraz Zekaria i Meszullam z potomków Kehata. Oni to kierowali pracami. Lewici zaś, umiejący grać na instrumentach muzycznych",
      "doglądali, noszących ciężary i mieli nadzór nad resztą robotników przy innych pracach. Wśród lewitów znajdowali się również pisarze, urzędnicy i stróżowie bram.",
      "A gdy wybierano pieniądze przyniesione do świątyni Jahwe, kapłan Chilkijjahu znalazł Księgę Prawa Jahwe, przekazaną przez Mojżesza.",
      "Wtedy kapłan Chilkijjahu powiedział do pisarza Szafana: „Znalazłem Księgę Prawa w świątyni Jahwe”. I Chilkijjahu wręczył Księgę Szafanowi.",
      "Szafan znów przyniósł Księgę królowi i dodał do tego królowi takie wyjaśnienie: „Wszystko, co kazałeś wykonać twoim sługom, spełnili.",
      "Wydobyli pieniądze, będące w świątyni Jahwe i przekazali je nadzorcom i robotnikom”.",
      "Nadto pisarz Szafan powiedział królowi: „Kapłan Chilkijjahu dał mi tę Księgę”. Szafan odczytał ją wobec króla.",
      "Gdy król usłyszał słowa Prawa, rozdarł szaty swoje.",
      "Król wtedy rozkazał Chilkijjahu, Achikamowi, synowi Szafana i Abdonowi, synowi Miki, pisarzowi Szafanowi i urzędnikowi królewskiemu Asai:",
      "„Idźcie i proście o radę Jahwe dla mnie i dla wszystkich, którzy jeszcze pozostali w Izraelu i Judzie w sprawie Księgi, którą znaleziono. Wielki jest gniew Jahwe, jaki spadł na nas, ponieważ ojcowie nasi nie przestrzegali słowa Jahwe i nie czynili tego, co w tej Księdze zostało napisane”.",
      "Poszedł więc Chilkijjahu z owymi mężami wyznaczonymi przez króla do prorokini Chuldy, żony Szalluma, syn Tokhata, syna Chasry — stróża szat. Mieszkała ona w Jerozolimie, w nowej dzielnicy. Zgodnie z poleceniem rozmawiali z nią.",
      "Ona przekazała im następujące oświadczenie: „Tak mówi Jahwe, Bóg Izraela. Powiedzcie człowiekowi, który was do mnie posłał.",
      "To mówi Jahwe. „Sprowadzam zagładę na to miejsce i na jego mieszkańców, wszystkie przekleństwa, zapisane w Księdze, które odczytano królowi Judy.",
      "Odstąpili ode mnie, składając ofiary kadzielne obcym bogom i znieważali przez wszystkie czyny ich rąk, dlatego zapłonął gniew mój nad tym miejscem i nie zgaśnie”.",
      "Królowi Judy jednak, który was do mnie posłał, aby radzić się Jahwe, powiedzcie:",
      "„Ponieważ serce twoje się zatrwożyło i upokorzyłeś się przed Bogiem, gdy usłyszałeś groźby przeciw temu miejscu i jego mieszkańców, i Ja cię wysłucham, słowo Jahwe.",
      "Dołączę cię do twoich ojców i zostaniesz w pokoju złożony do twojego grobu. Oczy twoje nie zobaczą zagłady, którą sprowadzę na to miejsce i jego mieszkańców”. To wszystko powtórzono królowi.",
      "Wtedy król zwołał całą starszyznę Judy i Jerozolimy.",
      "Następnie król udał się do świątyni Jahwe razem z wszystkimi mężami Judy, mieszkańcami Jerozolimy, kapłanami i lewitami oraz z całym ludem od największego do najmniejszego. Kazał tedy im odczytać wszystkie słowa Księgi Przymierza znalezionej w świątyni Jahwe.",
      "Następnie król stanął na swoim miejscu i zawarł przymierze przed obliczem Jahwe, że pójdą za Jahwe, że będą przestrzegać całym sercem i całą duszą Jego nakazów, przepisów i przykazań oraz że wypełniać będą wszystkie słowa zapisane w tej Księdze.",
      "Zlecił także wszystkim, którzy znajdowali się w Jerozolimie i Beniaminie przyłączyć się [do przymierza]. Tak więc mieszkańcy Jerozolimy postępowali zgodnie z przymierzem Boga, Boga ich ojców.",
      "Jozjasz usunął wszystkie obrzydliwości z wszelkiej ziemi należącej do Izraelitów i zobowiązał wszystkich znajdujących się w Izraelu służyć jedynie Jahwe, swojemu Bogu. Jak długo on żył, nie odstąpili od Jahwe, Boga swoich ojców."
    ],
    [
      "Jozjasz też obchodził w Jerozolimie Paschę na cześć Jahwe; baranka paschalnego ofiarował więc dnia czternastego pierwszego miesiąca.",
      "W tym celu wyznaczył kapłanom ich obowiązki i wspierał ich w wykonaniu swojej służby w domu Jahwe.",
      "Do lewitów znów, którzy nauczali cały Izrael i którzy poświęcili się dla Jahwe, powiedział: „Ustawcie arkę świętą w domu, który wybudował Salomon, syn Dawida, króla Izraela. Nie musicie jej już dźwigać na waszych barkach. Teraz służyć będziecie Jahwe, waszemu Bogu i Jego ludowi, Izraelowi.",
      "Przygotujcie się według waszych rodów oraz waszych zmian jak to rozporządził Dawid, król Izraela, i jego syn Salomon.",
      "Bądźcie gotowi do służby w przybytku według ugrupowania rodów waszych braci i waszego ludu, aby każdy ród miał jeden oddział lewitów.",
      "Ofiarujcie Paschę i uświęćcie się! Przygotujcie ją także dla waszych braci, aby wszystko dokonało się tak jak Pan to rozkazał przez Mojżesza.",
      "Jozjasz postarał się o wiele drobnego bydła dla ludu, około trzydzieści tysięcy baranów i koźląt, wszystko jako ofiary paschalne dla przybyłych. Nadto trzy tysiące wołów. Były one z majątku króla.",
      "Również książęta jego złożyli dobrowolne ofiary dla ludu, dla kapłanów i lewitów. Chilkijjahu, Zekarjahu i Jechiel, przełożeni domu Bożego dali kapłanom na ofiary 2600 baranów i 300 wołów.",
      "Znów Konanjahu, Szemajahu i Netanel łącznie z jego braćmi, Chaszabjahu, Jeiel i Jozabad, książęta lewitów przekazali lewitom 500 baranków i 500 wołów.",
      "Gdy ukończono przygotowania do służby, kapłani zajęli swoje miejsca, podobnie również lewici według ich oddziałów zgodnie z zarządzeniem króla.",
      "Po zabiciu baranków paschalnych kapłani kropili krwią a lewici zdejmowali skórę.",
      "Części przeznaczone na całopalenie dali grupom rodzin z ludu, aby je mogli złożyć w ofierze Jahwe, jak to jest napisane w Księdze Mojżesza. Podobnie postąpiono z wołami.",
      "Następnie upiekli Paschę na ogniu, zgodnie z przepisem. Święte dary gotowano w kotłach, garnkach i rondlach, żeby je spiesznie rozdawać całemu ludowi.",
      "Potem obsłużyli siebie i kapłanów. Kapłani bowiem, potomkowie Aarona byli zajęci składaniem całopaleń i tłuszczu aż do nocy.",
      "Również śpiewacy, potomkowie Asafa, zajmowali swoje miejsca zgodnie z nakazem Dawida, Asafa, Hemana i Jedutuna, „Widzącego” króla, a także stróżowie bram przy każdej bramie. Nie potrzebowali opuszczać swych miejsc, gdyż ich współbracia lewici przygotowali dla nich co potrzebne.",
      "W ten sposób cała służba Jahwe została na ten dzień ustalona i można było obchodzić Paschę i złożyć ofiary całopalne na ołtarzu Jahwe stosownie do zarządzeń króla Jozjasza.",
      "W tym to czasie Izraelici, którzy tam przybyli, obchodzili Święto Paschy i Święto Przaśników przez siedem dni.",
      "Takiego Święta Paschy nie obchodzono w Izraelu od czasów proroka Samuela. Żaden też z królów Izraela nie przygotował takiej Paschy, jak król Jozjasz z kapłanami i lewitami, z całą Judą i Izraelem, który tam przybył oraz z mieszkańcami Jerozolimy.",
      "A uroczystość tej Paschy przypadła na osiemnasty rok rządów Jozjasza.",
      "Po tym wszystkim, gdy Jozjasz doprowadził świątynię do ładu, wyruszył Neko, król Egiptu do boju pod Karkemisz nad Eufratem. Wyruszył też Jozjasz przeciw niemu.",
      "Neko wtedy wysłał posłów do niego z taką propozycją: „Co ja mam przeciw tobie, królu Judy? Ja nie przeciwko tobie, lecz przeciw domowi, z którym prowadzę wojnę. A Bóg kazał mi się spieszyć. Nie przeciwstawiaj się więc Bogu, który mnie wspiera, aby cię nie zgubił”.",
      "Jozjasz jednak nie odstąpił, lecz odważył się podjąć z nim walkę. Nie usłuchał słów, pochodzących z ust Boga, lecz wystąpił do walki na równinie Megiddo.",
      "Wtedy to łucznicy ugodzili strzałami króla Jozjasza. Zawołał więc sługi: „Wynieście mnie stąd, bo jestem ciężko ranny”.",
      "Słudzy jego wyciągnęli z rydwanu i umieścili w jego drugim wozie i przewieźli do Jerozolimy. Tam też zmarł i pogrzebano go w grobach jego ojców. Całą Juda i Jerozolima opłakiwały Jozjasza.",
      "Jeremiasz zaś ułożył pieśń lamentacyjną o Jozjaszu i wszyscy śpiewacy i śpiewaczki wykonują ją na cześć Jozjasza po dziś dzień. Śpiewano ją często w Izraelu, tak że weszła w poczet lamentacji.",
      "Pozostałe dzieje Jozjasza, jego pobożne czyny zgodnie z przepisami w Prawie Jahwe,",
      "jego dzieła wcześniejsze i późniejsze są zapisane w Księdze Królów Izraela i Judy."
    ],
    [
      "Ludność kraju wzięła Joachaza, syna Jozjasza i ustanowiła go królem Jerozolimy w miejsce jego ojca.",
      "Joachaz miał dwadzieścia lat jak został królem i rządził trzy miesiące w Jerozolimie.",
      "Zdetronizował go bowiem król Egiptu a kraj obarczył podatkiem stu talentów srebra i jednego talentu złota.",
      "Potem królem Egiptu nad Judą i Jerozolimą ustanowił jego brata Eliakima i zamienił jego imię na Jojakim. Jego brata Joachaza pojmał zaś Neko i przywiódł do Egiptu.",
      "Gdy Jojakim został królem miał dwadzieścia pięć lat i panował w Jerozolimie jedenaście lat. Czynił to, co nie podobało się Jahwe, jego Bogu.",
      "Wyruszył przeciw niemu Nabuchodonozor, król Babilonu, zakuł go w podwójne kajdany z brązu i uprowadził go do Babilonu.",
      "Nabuchodonozor wywiózł też do Babilonu część naczyń domu Jahwe i złożył je w swoim pałacu w Babilonie.",
      "Pozostałe dzieje Jojakima, obrzydliwości, które popełnił, i inne sprawy o nim, zostały napisane w Księdze Królów Izraela i Judy. Na jego miejscu królem został jego syn, Jojakin.",
      "Jojakin miał osiemnaście lat gdy został królem a rządził w Jerozolimie trzy miesiące i dziesięć dni. Czynił on to, co nie podobało się Jahwe.",
      "Pod koniec roku król Nabuchodonozor kazał go sprowadzić do Babilonu razem z wszystkimi cennymi naczyniami domu Jahwe, a brata jego Sedecjasza zrobił królem nad Judą i Jerozolimą.",
      "Sedecjasz miał dwadzieścia jeden lat jak został królem i rządził w Jerozolimie jedenaście lat.",
      "Czynił to, co nie podobało się Jahwe, jego Bogu. Nie upokorzył się także przed prorokiem Jeremiaszem, przemawiającym w imię Jahwe.",
      "Podniósł się również przeciw Nabuchodonozorowi, mimo złożonej przed Bogiem przysięgi wierności. Uczynił swój kark twardy, a serce nieugięte, i nie nawrócił się do Jahwe, Boga Izraela.",
      "Również wiele nieprawości popełnili przedniejsi kapłani i lud na wzór obrzydliwości pogan. Zbeszcześcili dom Jahwe, który On uczynił swoją świątynią w Jerozolimie.",
      "Jahwe, Bóg ich ojców, wielokrotnie wysyłał do nich swoich wysłańców z upomnieniami, gdyż miał litość nad swoim ludem i Swym mieszkaniem.",
      "Lecz oni wykpili posłańców Boga, wzgardzili Jego słowami i wyśmiali Jego proroków, aż gniew Jahwe tak mocno zapłonął przeciw swemu ludowi, że nie było już żadnego ratunku.",
      "Dopuścił więc, że nadciągnął przeciw nim król chaldejski, który wymordował mieczem ich młodzież w obrębie świątyni i nie oszczędził ani młodego mężczyzny, ani młodej niewiasty, ani starca czy człowieka w podeszłym wieku. Wszystkich oddał [Bóg] w jego ręce.",
      "Wywiózł też do Babilonu wszystkie naczynia domu Boga, duże i małe, skarby domu Jahwe i skarby królewskie i jego książąt.",
      "Dom Boży zaś podpalili, zniszczyli mury Jerozolimy i podpalili wszystkie pałace łącznie z ich kosztownościami, aby wszystko zrujnować.",
      "Resztę zaś tych, którzy nie zginęli od miecza, uprowadził jako niewolników do Babilonu, gdzie musieli służyć jemu i jego synom, aż do przejęcia władzy przez królów perskich.",
      "Tak więc spełniło się słowo Jahwe przepowiedziane przez usta Jeremiasza: „Dopóki kraj nie wypełni swoich szabatów, będzie leżał odłogiem przez wszystek czas swego spustoszenia, aż do lat siedemdziesięciu”.",
      "W pierwszym roku [panowania] Cyrusa, króla Persji aby się spełniło słowo Jahwe, przepowiedziane przez usta Jeremiasza — wzbudził Jahwe ducha Cyrusa, króla Persji, żeby ogłosił w całym swoim królestwie i wydał na piśnie, co następuje.",
      "Tak mówi Cyrus, król Persji: „Wszystkie królestwa ziemi dał mi Jahwe, Bóg nieba, i zlecił mi zbudować Mu dom w Jerozolimie, która jest w Judzie. Ktokolwiek spośród was pochodzi z całego Jego ludu, z nim niech będzie i Bóg jego. Niech więc idzie!”"
    ]
  ],
  [
    [
      "W pierwszym roku [panowania] Cyrusa, króla Persji — aby się spełniło słowo Jahwe, przepowiedziane przez usta Jeremiasza — wzbudził Jahwe ducha Cyrusa, króla Persji, żeby ogłosił w całym swoim królestwie i wydał na piśmie, co następuje:",
      "Tak mówi Cyrus, król Persji: „Wszystkie królestwa ziemi dał mi Jahwe, Bóg nieba, i zlecił mi zbudować Mu dom w Jerozolimie, która jest w Judei.",
      "Ktokolwiek spośród was pochodzi z całego Jego ludu, z nim niech będzie i Bóg jego. Niech idzie do Jerozolimy w Judei i zbuduje dom Jahwe, Boga Izraela, tj. Boga, który jest w Jerozolimie.",
      "A każdego [z tych], co przetrwali, niechby wszędzie, gdziekolwiek się usadowił, ludzie tegoż miejsca wspierali srebrem, złotem, dobrami naturalnymi i bydłem, nadto dobrowolnymi ofiarami dla domu Boga, który jest w Jerozolimie”.",
      "Wtedy powstali ojcowie rodów Judy i Beniamina, jak również kapłani i lewici, po prostu każdy, którego ducha pobudził Bóg, aby ruszył w drogę i zbudował dom Jahwe, znajdujący się w Jerozolimie.",
      "A wszyscy sąsiedzi poparli ich wszystkim: srebrem, złotem, dobrami naturalnymi, bydłem i cennymi darami, oprócz wszystkich darów złożonych dobrowolnie.",
      "Król Cyrus wydał naczynia domu Jahwe, które zabrał Nabuchodonozor z Jerozolimy i złożył w domu boga swego.",
      "I przekazał je Cyrus, król Persji, skarbnikowi Mitredatowi, który przekazał je Szeszbassarowi, księciu Judy.",
      "A oto ich liczba: czasz złotych — trzydzieści, czasz srebrnych — tysiąc dwadzieścia dziewięć;",
      "pucharów złotych — trzydzieści, pucharów srebrnych — czterysta dziesięć, innych naczyń — tysiąc.",
      "Wszystkich naczyń złotych i srebrnych — pięć tysięcy czterysta. To wszystko przyniósł Szeszbassar, gdy przyprowadził uchodźców z Babilonii do Jerozolimy."
    ],
    [
      "A oto mieszkańcy tej krainy, przybysze z niewoli, uchodźcy, których uprowadził do Babilonii Nabuchodonozor, król babiloński. Powrócili oni do Jerozolimy i Judei, każdy do miasta swego.",
      "Przyszli oni z Zorobabelem, Jozuem, Nehemiaszem, Serajaszem, Reelajaszem, Nachamanim, Mordokajem, Bilszanem, Misparem, Bigwajem, Rechumem i Baaną. A ta jest liczba mężów ludu Izraela:",
      "synów Pareosza — dwa tysiące stu siedemdziesięciu dwu,",
      "synów Szefatiasza — trzysta siedemdziesięciu dwu,",
      "synów Aracha — siedemset siedemdziesięciu pięciu,",
      "synów Pachat-Moaba, mianowicie synów Jozuego i Joaba — dwa tysiące osiemset dwunastu,",
      "synów Elama — tysiąc dwustu pięćdziesięciu czterech,",
      "synów Zattu — dziewięćset czterdziestu pięciu,",
      "synów Zakkaja — siedemset sześćdziesięciu,",
      "synów Baniego — sześćset czterdziestu dwu,",
      "synów Bebaja — sześćset dwudziestu trzech,",
      "synów Azgada — tysiąc dwustu dwudziestu dwu,",
      "synów Adonikama — sześćset sześćdziesięciu sześciu,",
      "synów Bigwaja — dwa tysiące pięćdziesięciu sześciu,",
      "synów Adina — czterystu pięćdziesięciu czterech,",
      "synów Atera, mianowicie Ezechiasza — dziewięćset osiemnastu, synów Azzura — czterystu trzydziestu dwu, synów Hodiasza — stu jeden,",
      "synów Besaja — trzystu dwudziestu trzech,",
      "synów Charifa — stu dwunastu,",
      "synów Chaszuma — dwustu dwudziestu trzech,",
      "synów Gibbara — dziewięćdziesięciu pięciu,",
      "synów z Betlejem — stu dwudziestu trzech,",
      "mężów z Netofy — pięćdziesięciu sześciu,",
      "mężów z Anatot — stu dwudziestu ośmiu,",
      "mężów z Bet-Azmawet — czterdziestu dwu,",
      "mężów z Kiriat-Jearim, Kefiry i Beerot — siedemset czterdziestu trzech,",
      "mężów z Rama i Geba — sześćset dwudziestu jeden,",
      "mężów z Mitimas — stu dwudziestu dwu,",
      "mężów z Betel i Aj — dwustu dwudziestu trzech,",
      "synów Nebo — pięćdziesięciu dwu,",
      "synów Magbisza — stu pięćdziesięciu sześciu,",
      "synów drugiego Elama — tysiąc dwustu pięćdziesięciu czterech,",
      "synów Charima — trzystu dwudziestu,",
      "mężów z Lod, Chadid i Ono — siedemset dwudziestu pięciu,",
      "mężów z Jerycha — trzysta czterdziestu pięciu,",
      "synów Senai — trzy tysiące sześciuset trzydziestu.",
      "Kapłani: synów Jedajasza z domu Jozuego — dziewięćset siedemdziesięciu trzech,",
      "synów Immera — tysiąc pięćdziesięciu dwu,",
      "synów Paszchura — tysiąc dwustu czterdziestu siedmiu,",
      "synów Charima — tysiąc siedemnastu.",
      "Lewici: synów Jozuego, mianowicie: Kadmiela, Binnuja, Hodawiasza — siedemdziesięciu czterech.",
      "Śpiewacy: synów Asafa — stu dwudziestu ośmiu.",
      "Stróżowie bram: synów Szalluma, synów Atera, synów Talmona, synów Akkuba, synów Chatity, synów Szobaja; wszystkich razem stu trzydziestu dziewięciu.",
      "Niewolnicy świątyni: synowie Sichy, synowie Chasufy, synowie Tabbaota,",
      "synowie Kerosa, synowie Sii, synowie Padona,",
      "synowie Lebany, synowie Chagaby, synowie Akkuba,",
      "synowie Chagaba, synowie Szamlaja, synowie Chanana,",
      "synowie Giddela, synowie Gachara, synowie Reajasza,",
      "synowie Resina, synowie Nekody, synowie Gazzama,",
      "synowie Uzzy, synowie Paseacha, synowie Besaja,",
      "synowie Asny, synowie Meunitów, synowie Nefisytów,",
      "synowie Bakbuka, synowie Chakufy, synowie Charchura,",
      "synowie Basluta, synowie Mechidy, synowie Charszy,",
      "synowie Barkosa, synowie Sisery, synowie Temacha,",
      "synowie Nesjacha, synowie Chatify.",
      "Synowie niewolników Salomona; synowie Sotaja, synowie Hassofereta, synowie Perudy,",
      "synowie Jaali, synowie Darkona, synowie Giddela,",
      "synowie Szefatiasza, synowie Chattila, synowie Pocheret-Hassebajima, synowie Amiego,",
      "Wszystkich niewolników świątyni i synów niewolników Salomona — trzystu dziewięćdziesięciu dwu.",
      "A oto przybysze z Tel-Melach, Tel-Charsza, Kerub, Addan i Immer, którzy nie mogli wykazać, że ród ich i pochodzenie ich wywodzi się z Izraela:",
      "synów Delajasza, synów Tobiasza, synów Nekody — sześćset pięćdziesięciu dwu.",
      "Z kapłanów zaś: synowie Chobajasza, synowie Hakkosa, synowie Barzillaja, który pojął za żonę jedną z córek Barzillaja Gileadyty i przybrał jego imię.",
      "Szukali oni w liście zapisanych, a ponieważ siebie nie znaleźli, zostali wykluczeni od kapłaństwa jako nie nadający się.",
      "A namiestnik zabronił im pożywać z pokarmów najświętszych, dopóki nie powstanie kapłan dla urim i tummim.",
      "Cała gmina razem liczyła czterdzieści dwa tysiące trzysta sześćdziesiąt osób,",
      "oprócz ich niewolników i niewolnic; tych było siedem tysięcy trzysta trzydzieści siedem. Mieli także dwustu śpiewaków i śpiewaczek.",
      "Koni mieli oni siedemset trzydzieści sześć, mułów dwieście czterdzieści pięć;",
      "wielbłądów czterysta trzydzieści pięć, osłów sześć tysięcy siedemset dwadzieścia.",
      "A część ojców rodzin przy nadejściu swym do domu Jahwe, który jest w Jerozolimie, złożyła dobrowolne dary dla domu Bożego, aby odbudowano go na dawnym miejscu.",
      "Według ich zamożności dali do skarbca na dzieło kultu sześćdziesiąt jeden tysięcy drachm złota, pięć tysięcy min srebra i sto szat kapłańskich.",
      "I osiedlili się kapłani, lewici i lud oraz śpiewacy, stróżowie bram i niewolnicy świątyni w miastach swoich, również cały Izrael w swoich miastach."
    ],
    [
      "I nadszedł miesiąc siódmy, odkąd Izraelici mieszkali znów w swoich miastach. Wtedy to zgromadził się cały lud jak jeden mąż w Jerozolimie.",
      "A Jozue, syn Josadaka, i bracia jego kapłani oraz Zorobabel, syn Szealtiela, i bracia jego przystąpili do dzieła i zbudowali ołtarz Boga Izraela, aby na nim złożyć ofiary całopalne według przepisu w Prawie Mojżesza, męża Bożego.",
      "I wznieśli ołtarz na dawnym miejscu, mimo wrogości ku nim narodów pogranicznych, i składali na nim ofiary całopalne dla Jahwe, całopalenia rano i wieczór.",
      "I obchodzili Święto Namiotów według przepisu, i składali ofiary całopalne codziennie w liczbie określonej, zgodnie z przewidzianą dla każdego dnia należnością.",
      "Ponadto oprócz codziennych ofiar całopalnych składali ofiary w szabaty, w nowie i we wszystkie uświęcone uroczystości Jahwe oraz wtedy, gdy ktoś złożył dobrowolną ofiarę dla Jahwe.",
      "Od pierwszego dnia miesiąca siódmego rozpoczęli składać ofiary całopalne dla Jahwe, lecz fundamenty świątyni Jahwe nie były jeszcze założone.",
      "Dali tedy pieniędzy kamieniarzom i cieślom oraz żywności, napoju i oliwy Sydończykom i Tyryjczykom, aby sprowadzili drzewo cedrowe z Libanu morzem do Jafy na mocy upoważnienia danego im przez Cyrusa, króla Persji.",
      "W drugim zaś roku od przybycia ich do domu Bożego w Jerozolimie w miesiącu drugim Zorobabel, syn Szealtiela, i Jozue, syn Josadaka, i pozostali bracia ich, kapłani i lewici, oraz wszyscy, którzy przyszli z niewoli do Jerozolimy, zabrali się do dzieła i powołali lewitów od dwudziestego roku wzwyż do kierowania pracami nad domem Jahwe.",
      "I przystąpił Jozue, synowie i bracia jego, Kadmiel, Binnuj i Hodawiasz jednomyślnie, by pokierować wykonującymi pracę w domu Bożym.",
      "Gdy budowniczowie założyli fundamenty świątyni Jahwe, wystąpili kapłani w szatach uroczystych, z trąbami, i lewici, synowie Asafa, z cymbałami, by wielbić Jahwe według zarządzenia Dawida, króla Izraela.",
      "I zaśpiewali Jahwe pieśń chwały i dziękczynienia: albowiem dobry On i na wieki trwa miłosierdzie Jego nad Izraelem. A wszystek lud podniósł okrzyki radosne wielbiąc Jahwe, gdyż założone zostały fundamenty domu Jahwe.",
      "A wielu podeszłych wiekiem kapłanów, lewitów i ojców rodzin, którzy własnymi oczyma widzieli dom pierwszy, zapłakali głośno będąc świadkami zakładania fundamentów obecnego domu. Wielu zaś podniosło z radości głośne okrzyki.",
      "I nikt nie mógł słyszeć płaczu z powodu głośnych okrzyków radości, lud bowiem radował się tak donośnie, że głos ten było słychać bardzo daleko."
    ],
    [
      "Gdy nieprzyjaciele Judy i Beniamina usłyszeli, że wygnańcy budują świątynię dla Jahwe, Boga Izraela,",
      "przystąpili do Zorobabela i do Jozuego oraz do ojców rodzin i rzekli do nich: „Chcemy budować z wami, gdyż czcimy Boga waszego tak jak wy i Jemu składamy ofiary od czasów Asarhaddona, króla asyryjskiego, który nas tu sprowadził”.",
      "A Zorobabel, Jozue i pozostali ojcowie rodzin izraelskich im odpowiedzieli: „Nie wolno wam z nami budować domu dla Boga naszego, lecz my sami budować będziemy dla Jahwe, jak nam rozkazał Cyrus, król Persji”.",
      "I oto lud ziemi odebrał zapał ludowi Judy i odstraszył ich od budowy.",
      "Aby udaremnić ich zamiar, przekupywano także przeciw nim radców przez cały okres panowania Cyrusa, króla Persji, aż do rządów Dariusza, króla Persji.",
      "A za rządów Kserksesa, na początku jego rządów napisano oskarżenie na mieszkańców Judei i Jerozolimy.",
      "A za czasów Artakserksesa Mitredat, Tabeel i pozostali towarzysze jego wystosowali pismo do Artakserksesa, króla Persji, przeciw Jerozolimie. Dokument ten był napisany literami aramejskimi i przetłumaczony na aramejski.",
      "Komendant Rechum i sekretarz Szimszaj wystosowali do króla Artakserksesa przeciw Jerozolimie następujące pismo:",
      "Dokładniej: Komendant Rechum i sekretarz Szimszaj i pozostali ich towarzysze: sędziowie i posłowie, perscy urzędnicy, ludzie z Erek, z Babilonu, z Suzy — to jest Elamici —",
      "i reszta narodów, które uprowadził wielki i sławny Asnappar i osiedlił je w miastach Samarii i w pozostałej krainie transeufratejskiej.",
      "To jest odpis listu, który oni wysłali do niego: „Do króla Artakserksesa — słudzy twoi, mieszkańcy Transeufratei. A więc:",
      "Niech król przyjmie do wiadomości, że Judejczycy, którzy wyszli od ciebie i przybyli do nas do Jerozolimy, odbudowują to buntownicze i niegodziwe miasto naprawiając mury. Fundamenty już założyli.",
      "Zatem niech król przyjmie do wiadomości, że jeśli to miasto będzie odbudowane, a jego mury wykończone, nie uiszczą oni podatku ani daniny, ani należności z dochodów, tak że w końcu królowie poniosą szkodę.",
      "Ponieważ jednak jesteśmy oddani dworowi i nie wypada nam patrzeć na zniewagę króla, dlatego niniejszym posyłamy królowi to powiadomienie,",
      "aby odszukano w kronikach ojców Twoich. A znajdziesz w nich i dowiesz się, że miasto to jest miastem buntowniczym, które przyniosło szkodę królom i prowincjom, a rozruchy wznieca się w nim od niepamiętnych czasów; dlatego też zburzone zostało to miasto.",
      "Powiadamiamy króla, że jeśli miasto owe będzie odbudowane, a mury jego będą wykończone, to wtedy w Transeufratei udziału mieć nie będziesz”.",
      "Król wysłał polecenie: „Komendantowi Rechumowi, sekretarzowi Szimszajowi i innym ich towarzyszom, którzy mieszkają w Samarii i w pozostałej krainie transeufratejskiej, pozdrowienie. A więc:",
      "Dokument, któryście nam przysłali, został mi odczytany w przekładzie.",
      "Ode mnie zaś wyszedł rozkaz, by szukano. I znaleziono, że miasto to od niepamiętnych czasów powstaje przeciw królom i że bunt i rozruchy w nim są wzniecane.",
      "Potężni królowie panowali nad Jerozolimą i rządy sprawowali nad całą Transeufrateą i oddawano im podatek, daninę i należność z dochodów.",
      "Wydajcie tedy rozkaz, by powstrzymać tych ludzi. Miasto to nie ma być odbudowane, dopóki nie będzie wydane przeze mnie zarządzenie.",
      "A strzeżcie się, by nie dopuścić się w tym niedopatrzenia, ażeby nie było wielkiej straty dla królów”.",
      "Skoro tylko odpis dokumentu króla Artakserksesa został odczytany przed komendantem Rechumem, pisarzem Szimszajem i ich towarzyszami, ci udali się pośpiesznie do Jerozolimy, do Judejczyków i powstrzymali ich siłą i przemocą.",
      "Tak jak kiedyś wstrzymano pracę nad domem Bożym w Jerozolimie i przerwano ją aż do drugiego roku panowania Dariusza, króla Persji."
    ],
    [
      "Wtedy wystąpili prorocy Aggeusz i Zachariasz, syn Iddo, przepowiadając Żydom w Judei i w Jerozolimie proroctwa w imieniu Boga Izraela, który był nad nimi.",
      "Powstali tedy Zorobabel, syn Szealtiela, i Jozue, syn Josadaka, i rozpoczęli budowę domu Bożego w Jerozolimie, a z nimi byli prorocy Boga, zachęcający ich.",
      "W tym to czasie przyszli do nich Tattenaj, gubernator Transeufratei, i Sztarboznaj oraz ich towarzysze, i mówili do nich: „Kto wam wydał rozkaz budować ten dom i to oszalowanie wykończyć?",
      "Jak się nazywają mężowie, którzy wznoszą tę budowlę?”",
      "Ale oko Boga ich było nad starszymi Judejczyków, tak że ich nie mogli powstrzymać od pracy, dopóki by nie doszło doniesienie do Dariusza i nie dostarczono im potem pisma w tej sprawie.",
      "Odpis pisma, które Tattenaj, gubernator Transeufratei, i Sztarboznaj oraz towarzysze jego, urzędnicy w Transeufratei, wysłali do króla Dariusza.",
      "Wysłali do niego sprawozdanie, w którym było napisane: „Królowi Dariuszowi — wszelkiej pomyślności!",
      "Niech królowi będzie wiadomo, żeśmy się udali do okręgu kraju Judei, do domu Boga wielkiego. Jest on odbudowany z kamienia ciosowego i drzewo przykłada się do ścian. Dzieło to jest sprawnie wykonywane i rozwija się pomyślnie.",
      "Toteż zapytaliśmy owych starców mówiąc do nich: „Kto wam wydał rozkaz odbudować ten dom i wykończyć to oszalowanie?”",
      "Pytaliśmy także o ich imiona, by cię powiadomić, toteż podajemy imiona mężów, którzy są na ich czele.",
      "Taką to wiadomość dali nam w odpowiedzi: „Jesteśmy sługami Boga nieba i ziemi i odbudowujemy dom, który został wzniesiony kiedyś przed wieloma laty, a wielki król Izraela zbudował go i wykończył.",
      "Ponieważ jednak ojcowie nasi rozgniewali Boga nieba, dał ich w ręce Chaldejczyka Nabuchodonozora, króla Babilonii. On zburzył ten dom, a naród uprowadził do Babilonii.",
      "Ale w pierwszym roku Cyrusa, króla Babilonii, król Cyrus wydał rozkaz, by odbudowano ten dom Boży.",
      "Również złote i srebrne naczynia domu Bożego, które Nabuchodonozor zabrał ze świątyni w Jerozolimie i złożył w świątyni w Babilonie, król Cyrus wydał je ze świątyni w Babilonie i przekazał pewnemu mężowi imieniem Szeszbassar, którego zamianował komisarzem.",
      "Jemu to rzekł: Zabierz te naczynia, idź, złóż je w świątyni w Jerozolimie, a dom Boży ma być odbudowany na dawnym miejscu.",
      "Zatem ów Szeszbassar przybył i założył fundamenty domu Bożego w Jerozolimie. Odtąd aż do dziś buduje się go, lecz nie jest on jeszcze ukończony”.",
      "A teraz: jeśli to po myśli króla, niech przebada się skarbce królewskie tam w Babilonie, czy rzeczywiście przez króla Cyrusa wydany został rozkaz odbudowy tego domu Bożego w Jerozolimie, a decyzję króla o tym niech się nam przekaże”."
    ],
    [
      "Wtedy król Dariusz rozkazał, aby szukano w skarbcach w Babilonie, gdzie przechowywano księgi.",
      "I znaleziono w twierdzy Ekbatanie, położonej w prowincji Medii, pewien zwój, w którym tak było napisane: „Zapisek historyczny:",
      "W pierwszym roku [panowania] króla Cyrusa, król Cyrus wydał zarządzenie: Dotyczy domu Bożego w Jerozolimie: Dom ten należy odbudować jako miejsce, gdzie się składa ofiary, zachowując przy tym jego mury: Długość jego — sześćdziesiąt łokci, szerokość jego — dwadzieścia łokci, wysokość jego — trzydzieści łokci,",
      "warstw z kamienia ciosowego — trzy, warstw z drzewa — jedna. Koszty będą pokryte ze skarbca królewskiego.",
      "Nadto należy oddać złote i srebrne naczynia domu Bożego, które Nabuchodonozor zabrał ze świątyni w Jerozolimie i przeniósł do Babilonu, tak że one wrócą do świątyni w Jerozolimie, na dawne miejsce, i będą złożone w domu Bożym.",
      "Zatem Tattenaju, gubernatorze Transeufratei, Sztarboznaju i wy, towarzysze ich, urzędnicy Transeufratei — trzymajcie się z dala od tego miejsca.",
      "Pozwólcie pracować nad tym domem. Niech gubernator Żydów i ich starszyzna budują ten dom na dawnym miejscu.",
      "I przeze mnie wydane jest rozporządzenie, jak macie się odnosić do owych starszych żydowskich [pracujących] przy budowie tego domu Bożego, mianowicie: z dochodów królewskich z podatku Transeufratei mają być regularnie bez utrudnień wypłacane tym mężom koszty.",
      "A jeśli zachodzi potrzeba, czy to cielców, baranów czy jagniąt na ofiary całopalne dla Boga niebios — oprócz pszenicy, soli, wina i oliwy — według zamówień kapłanów w Jerozolimie ma im to być codziennie, bezzwłocznie dostarczane,",
      "aby oni składali Bogu niebios miłe dary i zanosili modły za życie króla i jego synów.",
      "I przeze mnie wydane zostało rozporządzenie: Każdemu, kto przekroczy ten rozkaz, z domu jego wyrwana będzie belka i wzniesiona, a on będzie do niej przybity. Dom jego zaś za to zamieniony będzie w gruzy.",
      "A Bóg, który tam uczynił mieszkanie dla imienia swego, niech zgładzi każdego króla i naród, który odważyłby się przeciwdziałać i zburzyć ten dom Boży w Jerozolimie. Ja, Dariusz, wydałem ten rozkaz, niech on będzie sumiennie wykonany”.",
      "Tedy Tattenaj, gubernator Transeufratei, Sztarboznaj i ich towarzysze spełnili dokładnie wysłany przez króla rozkaz.",
      "A starsi z Żydów budowali i postępowali naprzód w myśl przepowiedni Aggeusza proroka i Zachariasza, syna Iddo, i doprowadzili budowę do końca zgodnie z rozkazem Boga Izraela oraz z rozporządzeniem Cyrusa, Dariusza i Artakserksesa, króla Persów.",
      "I dom ten został ukończony dwudziestego trzeciego dnia miesiąca Adar, to jest roku szóstego panowania króla Dariusza.",
      "A Izraelici, kapłani, lewici i reszta wysiedleńców obchodzili poświęcenie tego domu Bożego z radością.",
      "I ofiarowali na poświęcenie tego domu Bożego sto wołów, dwieście baranów, czterysta jagniąt i jako ofiarę przebłagalną dwanaście kozłów za całego Izraela według liczby jego pokoleń.",
      "I powołali do służby domu Bożego w Jerozolimie kapłanów według ich oddziałów i lewitów według ich ugrupowań, jak napisano w księdze Mojżesza.",
      "I wysiedleńcy odchodzili Paschę czternastego dnia miesiąca pierwszego.",
      "Albowiem lewici oczyścili się co do jednego, tak że wszyscy byli czyści, i zabili Paschę dla wszystkich wysiedleńców, dla braci swoich kapłanów i dla siebie.",
      "I spożyli Paschę Izraelici, którzy wrócili z zesłania, i wszyscy, którzy odwrócili się od nieczystości narodów tej ziemi ku nim [tj. Izraelitom], by znaleźć Jahwe, Boga Izraela.",
      "I obchodzili z radością przez siedem dni Święto Przaśników, albowiem Jahwe rozradował ich, zwracając serce króla Asyrii ku nim, że ich wspierał przy pracy nad domem Boga, Boga Izraela."
    ],
    [
      "Po tych wydarzeniach [wyruszył] za panowania Artakserksesa, króla Persji, Ezdrasz, syn Serajasza, syna Azariasza, syna Chilkiasza,",
      "syna Szalluma, syna Sadoka, syna Achituba,",
      "syna Amariasza, syna Azariasza, syna Jochanana, syna Azariasza, syna Achimaasa, syna Sadoka, syna Achituba, syna Amariasza, syna Merajota,",
      "syna Zerachiasza, syna Uzzjego, syna Bukkiego,",
      "syna Abiszuy, syna Pinchasa, syna Eleazara, syna Aarona arcykapłana.",
      "Ten to Ezdrasz wyruszył z Babilonu, a był on uczonym, biegłym w Prawie Mojżeszowym, które dał Jahwe, Bóg Izraela. Król zaś spełnił mu wszelkie jego życzenia, dlatego że ręka Jahwe, Boga jego, była nad nim.",
      "Wyruszyła także w siódmym roku [panowania] króla Artakserksesa grupa Izraelitów, kapłanów, lewitów, śpiewaków, stróżów bram i niewolników świątyni do Jerozolimy.",
      "I przybył on do Jerozolimy w miesiącu piątym — to jest siódmego roku [rządów] króla.",
      "Ustalił bowiem początek podróży z Babilonu na pierwszy dzień miesiąca pierwszego, a pierwszego dnia miesiąca piątego przybył do Jerozolimy, gdyż łaskawa ręka Boga jego była nad nim.",
      "Albowiem Ezdrasz usilnie postanowił badać Prawo Jahwe i go przestrzegać oraz uczyć w Izraelu ustaw i ładu.",
      "A oto odpis dokumentu, który król Artakserkses przekazał Ezdraszowi, kapłanowi i uczonemu, znawcy słów przykazań Jahwe i ustaw dla Izraela:",
      "„Artakserkses, król królów, Ezdraszowi, kapłanowi, znawcy Prawa Boga niebios, wszelkiej [pomyślności]. Otóż",
      "przeze mnie wydany został rozkaz i każdy z narodu izraelskiego, z kapłanów jego i lewitów, kto przebywa w moim państwie, a ma zamiar pójść z tobą do Jerozolimy, niech idzie.",
      "Albowiem przez króla i jego siedmiu radców jesteś wysłany, by za pomocą Prawa Boga twego, które posiadasz, zbadać stosunki w Judei i w Jerozolimie",
      "oraz by przenieść srebro i złoto, które król i radcy jego dobrowolnie ofiarowali Bogu Izraela, mającego mieszkanie w Jerozolimie,",
      "razem ze wszystkim srebrem i złotem, zebranym przez ciebie w całej prowincji Babilonu, wraz z darowizną ludu i kapłanów, złożoną dobrowolnie na dom Boga twego w Jerozolimie.",
      "Zatem za te pieniądze uczciwie zakupisz wołów, baranów, jagniąt z przynależnymi ofiarami z pokarmów i płynów i złożysz je na ołtarzu domu Boga waszego w Jerozolimie.",
      "Co zaś ty i bracia twoi uważacie za słuszne uczynić z resztą srebra i złota, to czyńcie zgodnie z wolą Boga waszego.",
      "Naczynia jednak, które zostaną ci przekazane dla kultu w domu Boga twojego, oddaj przed Bogiem w Jerozolimie.",
      "A inne wydatki na dom Boga twego, jakie wypadnie ci pokryć, możesz pokryć ze skarbców królewskich.",
      "I przeze mnie, króla Artakserksesa, zostało wydane do wszystkich skarbników w Transeufratei rozporządzenie: Wszystko, czego od was zażąda kapłan Ezdrasz, znawca Prawa Boga niebios, ma być dokładnie spełnione,",
      "aż do stu talentów srebra, stu kor pszenicy, stu bat wina, stu bat oliwy, a soli bez ograniczenia.",
      "Wszystko, co jest z rozkazu Boga niebios, niech będzie dla domu Boga niebios wiernie wykonane, aby nie rozgorzał gniew na państwo, króla i na jego synów.",
      "Również podaje się wam do wiadomości, że nie wolno żadnemu z kapłanów, lewitów, śpiewaków, stróżów bram, niewolników świątyni i sług tego domu Bożego nałożyć podatku, daniny ani należności z dochodów.",
      "Ty zaś, Ezdraszu, ustanów według Mądrości [tj. Prawa] Boga twojego, którą posiadasz, urzędników i sędziów, mających sądzić cały lud w Transeufratei, wszystkich, którzy znają Prawo Boga twojego; a tych, którzy nie znają, macie go nauczyć.",
      "Kto zaś nie będzie przestrzegał Prawa Boga twojego i rozporządzenia króla dokładnie, ma być skazany na śmierć albo na wygnanie, albo na karę pieniężną, albo na więzienie”.",
      "Błogosławiony niech będzie Jahwe, Bóg ojców naszych, który to wlał w serce króla, by uwielbić dom Jahwe w Jerozolimie,",
      "i który ku mnie skłonił łaskawość króla, jego radców i wszystkich możnych dygnitarzy królewskich. Ja zaś nabrałem odwagi, gdyż ręka Boga mojego była nade mną, i zgromadziłem z Izraela wodzów, by poszli ze mną."
    ],
    [
      "A oto ojcowie rodzin i rodowód tych, którzy za panowania króla Artakserksesa wyszli ze mną z Babilonu:",
      "z synów Pinchasa: Gerszona, z synów Itamara: Daniel, z synów Dawida: Chattusz,",
      "syn Szekaniasza, z synów Pareosza: Zachariasz, z którym zapisano stu pięćdziesięciu mężczyzn,",
      "z synów Pachat-Moaba: Elioenaj, syn Zerachiasza, a z nim dwustu mężczyzn,",
      "z synów Zattua, Szekaniasz, syn Jachaziela, a z nim trzystu mężczyzn,",
      "z synów Adina: Ebed, syn Jonatana, a z nim pięćdziesięciu mężczyzn,",
      "z synów Elama: Izajasz, syn Ataliasza, a z nim siedemdziesięciu mężczyzn,",
      "z synów Szefatiasza: Zebadiasz, syn Mikaela, a z nim osiemdziesięciu mężczyzn,",
      "z synów Joaba: Obadiasz, syn Jechiela, a z nim dwustu osiemnastu mężczyzn,",
      "z synów Baniego: Szelomit, syn Josifiasza, a z nim stu sześćdziesięciu mężczyzn,",
      "z synów Bebaja: Zachariasz, syn Bebaja, a z nim dwudziestu ośmiu mężczyzn,",
      "z synów Azgada: Jochanan, syn Hakkatana, a z nim stu dziesięciu mężczyzn,",
      "z ostatnich synów Adonikama; a oto ich imiona: Elifelet, Jejel i Szemajasz, a z nimi sześćdziesięciu mężczyzn,",
      "i z synów Bigwaja: Utaj, syn Zabbuda, a z nim siedemdziesięciu mężczyzn.",
      "I zgromadziłem ich nad rzeką, która wpada do Ahawy, i pozostaliśmy tam trzy dni. Zauważyłem lud i kapłanów, ale nie znalazłem tam żadnego lewity.",
      "Wtedy wysłałem Eliezera, Ariela, Szemajasza, Elnatana, Jariba, Elnatana, Natana, Zachariasza i Meszullama, wodzów doświadczonych,",
      "i skierowałem ich do Iddo, naczelnika w Kasifii, i przez nich kazałem powiedzieć Iddo i braciom jego, których osiedlono w Kasifii, by sprowadzili nam sługi dla domu Boga naszego.",
      "A ponieważ łaskawa ręka Boga naszego była nad nami, przyprowadzili nam męża światłego spośród synów Machliego, syna Lewiego, syna Izraela, mianowicie Szerebiasza oraz synów jego i braci: osiemnaście osób,",
      "ponadto Chaszabiasza, a z nim, spośród synów Merariego: brata jego Izajasza i ich synów: dwadzieścia osób.",
      "A spośród niewolników świątyni, których Dawid i książęta dali na posługę lewitom: dwieście dwadzieścia osób, wszyscy oni zostali spisani imiennie.",
      "Potem tam nad rzeką Ahawą ogłosiłem post; chcieliśmy się umartwić przed Bogiem naszym, aby uprosić Go o szczęśliwą drogę dla nas, dla dzieci naszych i dla całego dobytku naszego.",
      "Albowiem wstydziłem się prosić króla o siłę zbrojną i jazdę, aby nas w drodze strzegła od nieprzyjaciół. Przecież powiedzieliśmy królowi: „Ręka Boga naszego spoczywa dobrotliwie nad wszystkimi, którzy się zwracają do Niego, natomiast moc Jego i gniew kieruje się przeciw wszystkim, którzy od Niego odchodzą”.",
      "I odważyłem im srebro, złoto i naczynia, ten dar dla domu Boga naszego, który złożyli król, radcy jego, książęta jego i cały obecny Izrael.",
      "Wtedy wybrałem z naczelnych kapłanów dwunastu, ponadto Szerebiasza i Chaszabiasza, a z nimi dziesięciu z ich braci.",
      "I odważyłem im srebro, złoto i naczynia, ten dar dla domu Boga naszego, który złożyli król, radcy jego, książęta jego i cały obecny Izrael.",
      "I odważyłem im sześćset pięćdziesiąt talentów srebra i sto naczyń srebrnych po dwa talenty, sto talentów złota,",
      "dwadzieścia złotych pucharów po tysiąc darejek i dwa naczynia z wyborowego złocistego spiżu, cenniejsze niż złoto.",
      "I powiedziałem im: „Wyście poświęceni dla Jahwe i te naczynia są poświęcone, i to srebro i złoto jest darem dla Jahwe, Boga ojców naszych.",
      "Strzeżcie tego i pilnujcie, aż odważycie to przed naczelnymi kapłanami i lewitami oraz przed naczelnymi ojcami Izraela w Jerozolimie w komnatach domu Jahwe”.",
      "A kapłani i lewici odebrali odważone srebro, złoto i naczynia, aby je przynieść do Jerozolimy do domu Boga naszego.",
      "Zatem wyruszyliśmy do rzeki Ahawy dwunastego dnia, miesiąca pierwszego, aby się udać do Jerozolimy. Ręka Boga naszego zaś była nad nami i ustrzegła nas w drodze od wrogów i rozbójników.",
      "I przyszliśmy do Jerozolimy, i wypoczywaliśmy tam trzy dni.",
      "Jednakże czwartego dnia odważono srebro, złoto i naczynia w domu Boga naszego i przekazano kapłanowi Meremot, synowi Uriasza — w obecności Eleazara, syna Pinchasa, oraz lewitów: Jozabada, syna Jozuego, i Noadiasza, syna Binnuja,",
      "w całości według liczby oraz wagi, i równocześnie spisano wszystko, co odważono.",
      "A po powrocie z niewoli wygnańcy złożyli Bogu Izraela ofiary całopalne: dwanaście cielców dla całego Izraela, dziewięćdziesiąt sześć baranów, siedemdziesiąt dwa jagnięta, dwanaście kozłów za grzech — to wszystko jako całopalenie dla Jahwe.",
      "I wręczyli zarządzenia króla satrapom królewskim oraz namiestnikom Transeufratei, a ci udzielili pomocy ludowi i domowi Bożemu."
    ],
    [
      "Po dokonaniu tych rzeczy przystąpili do mnie przełożeni i potwierdzili: „Lud izraelski, kapłani i lewici nie trzymali się z dala od narodów ziemi, pogrążając się w ich obrzydliwości, to jest Kananejczyków, Chetytów, Peryzzytów, Jebuzytów, Amonitów, Moabitów, Egipcjan i Amorytów.",
      "I spośród córek ich wzięli dla siebie i dla synów swoich żony, tak że nasienie święte zmieszało się z narodami ziemi, a ręka przełożonych i zwierzchników pierwsza była w tym wiarołomstwie”.",
      "Gdy dowiedziałem się o tym, rozdarłem swoją suknię i swój płaszcz, wyrywałem sobie włosy z głowy i brody, i usiadłem zdruzgotany.",
      "Wtedy zgromadzili się wokoło mnie wszyscy, którzy z powodu wiarołomstwa wygnańców truchleli przed groźbami Boga izraelskiego. Ja zaś zdruzgotany siedziałem aż do ofiary wieczornej.",
      "Lecz w czasie ofiary wieczornej podniosłem się z upokorzenia mojego i w rozdartej sukni swojej i płaszczu upadłem na kolana, wyciągnąłem ręce moje do Jahwe, Boga mojego,",
      "i rzekłem: „Boże mój! Niezmiernie się wstydzę, o Boże mój, podnieść oblicze swoje do Ciebie, albowiem przestępstwa nasze wzrosły ponad głowę, a wina nasza sięga aż do nieba.",
      "Od dni ojców naszych ciąży na nas wielka wina aż po dzień dzisiejszy, a z powodu przestępstw naszych zostaliśmy wydani — my, królowie nasi, kapłani nasi — w ręce królów ziemi na miecz, niewolę, złupienie i publiczne pośmiewisko, jak to dziś ma miejsce.",
      "A teraz co dopiero na chwilę przyszło nam zmiłowanie od Jahwe, Boga naszego, że zostawił nam garstkę ocalonych i w swoim świętym miejscu dał nam oparcie, że Bóg nasz rozjaśnił oczy nasze i pozwolił nam choć trochę odetchnąć w naszej niewoli.",
      "Albowiem jesteśmy niewolnikami. Ale Bóg nasz nie opuścił nas w naszej niewoli, lecz zwrócił ku nam łaskawość królów perskich, pozwalając nam odżyć, abyśmy mogli wznieść dom Boga naszego i odbudować jego ruiny, i dając nam ochronę w Judei i Jerozolimie.",
      "Ale co teraz powiemy, Boże nasz, skoro potem przekroczyliśmy przykazania Twoje,",
      "które dałeś przez sługi swoje, proroków, nakazując: „Ziemia, do której przychodzicie, by ją posiąść, jest ziemią splamioną bezwstydem ludów ziemi, ich obrzydliwościami, jakimi ją napełnili od końca do końca w nieczystości swojej.",
      "Nie wydawajcie zatem córek waszych za synów ich i nie bierzcie ich córek dla synów waszych. Nie troszczcie się także nigdy o pomyślność ich i szczęście, abyście nabrali mocy i spożywali dobra tej ziemi oraz przekazali ją w spadku synom waszym na zawsze”.",
      "Po tym wszystkim zaś, co przyszło na nas za nasze złe czyny i za naszą wielką winę, a przecież Ty, Boże nasz, wymierzyłeś karę mniejszą od naszego grzechu, i pozostawiłeś nam resztę ocalonych.",
      "Czy przeto mielibyśmy znowu przekroczyć przykazania Twoje i spowinowacić się z tymi obrzydliwymi narodami? Czy nie musisz się na nas rozgniewać aż do wytępienia, tak żeby nie pozostała Reszta ocalonych?",
      "Jahwe, Boże Izraela, dzięki łasce Twojej ocaleliśmy jako Reszta. Oto jesteśmy przed Tobą z naszą winą. Zaprawdę trudno będzie wobec tego ostać się przed Tobą”."
    ],
    [
      "Gdy Ezdrasz płacząc na kolanach się modlił i wyznawał winy przed domem Jahwe, zbiegł się wokół niego duży tłum mężów, niewiast i dzieci izraelskich, i lud płakał bardzo rzewnie.",
      "Wówczas odezwał się Szekaniasz, syn Jechiela z synów Elama, i powiedział do Ezdrasza: „Myśmy się sprzeniewierzyli Bogu naszemu i wprowadzili do domów naszych obcoplemienne kobiety spośród narodów ziemi. Teraz jednak jest jeszcze nadzieja dla Izraela.",
      "Chcemy więc się zobowiązać uroczyście wobec Boga naszego, że za radą pana mojego i wszystkich, którzy boją się przykazania Boga naszego, odprawimy wszystkie te żony i to, co z nich się narodziło. Tak bowiem należy postąpić zgodnie z Prawem.",
      "Powstań: albowiem to twoja sprawa! My stoimy przy tobie! Bądź odważny i działaj!”",
      "Wtedy Ezdrasz powstał i zaprzysiągł przełożonych kapłanów, lewitów i całego Izraela, by tak postąpili. I przysięgli.",
      "Następnie Ezdrasz odszedł do domu Bożego i udał się do komnaty Jochanana, syna Eliasziba, i tam spędził noc nie jedząc chleba i nie pijąc wody, albowiem smucił się z wiarołomstwa wygnańców.",
      "Później powiadomiono wszystkich wygnańców w Judei i w Jerozolimie, by się zgromadzili w Jerozolimie.",
      "Kto by się zaś nie zjawił w przeciągu trzech dni, temu — w myśl postanowienia przełożonych i starszych — przepadnie cały jego dobytek, a on wydalony będzie z gminy wygnańców.",
      "I wszyscy mężowie Judy i Beniamina zgromadzili się w Jerozolimie w przeciągu trzech dni. Było to dziewiątego miesiąca — dnia dwudziestego miesiąca, i cały lud rozsiadł się na dziedzińcu domu Bożego, drżąc z powodu sprawy i deszczów.",
      "Wtedy powstał kapłan Ezdrasz i przemówił do nich: „Staliście się wiarołomni i pojęliście za żony obcoplemienne kobiety, powiększając w ten sposób winę Izraela.",
      "Teraz zaś wyznajcie winę waszą przed Jahwe, Bogiem ojców waszych, i spełnijcie Jego wolę. Odłączcie się od narodów ziemi i od cudzoziemek.",
      "Wtedy wszyscy zebrani odpowiedzieli donośnym głosem: „Tak jako rzekłeś, powinniśmy uczynić.",
      "Lud jednak jest liczny i okres deszczów, tak iż nie można zostać pod gołym niebem, a sama sprawa nie na dzień ani na dwa, albowiem wielu z nas pod tym względem zawiniło.",
      "Niech przełożeni nasi zastąpią całą gminę, i wszyscy w miastach naszych, którzy pojęli za żony obce kobiety, niech przybędą w określonych terminach wraz z starszymi i sędziami z poszczególnych miast, abyśmy oddalili od nas srogi gniew naszego Boga z tego powodu”.",
      "Jedynie Jonatan, syn Asahela, i Jachzejasz, syn Tikwy, sprzeciwili się temu, i znaleźli poparcie u Meszullama i lewity Szabbetaja.",
      "A wygnańcy postąpili w ten sposób. Kapłan Ezdrasz wybrał sobie mężów, ojców rodzin dla ich rodów — każdego imiennie. I odbyli w tej sprawie posiedzenie pierwszego dnia, miesiąca dziesiątego.",
      "A do pierwszego dnia, pierwszego miesiąca ukończyli sprawy mężów, którzy pojęli za żony kobiety cudzoziemskie.",
      "Znaleźli się również kapłani, którzy poślubili kobiety cudzoziemskie: z synów Jozuego, syna Josadaka, i braci jego: Maasejasz, Eliezer, Jarib i Gedaliasz;",
      "oni zaręczyli, że oddalą swoje żony, a ich ofiarą zadośćuczynienia za ich winę będzie baran.",
      "A z synów Immera: Chanani i Zebadiasz;",
      "a z synów Charima: Maasejasz, Eliasz, Szemajasz, Jechiel i Ozjasz;",
      "a z synów Paszchura: Elioenaj, Maasejasz, Izmael, Netaneel, Jozabad i Eleasa.",
      "A spośród lewitów: Jozabad, Szimei, Kelajasz, czyli Kelita, Petachiasz, Juda i Eliezer.",
      "A spośród śpiewaków: Eliaszib. A spośród stróżów bram: Szallum, Telem i Uri.",
      "A spośród Izraela: z synów Pareosza: Ramiasz, Jizzijasz, Malkiasz, Mijjamin, Eleazar, Chaszabiasz i Benajasz;",
      "a z synów Elama: Mattaniasz, Zachariasz, Jechiel, Abdi, Jeremot i Eliasz;",
      "a z synów Zattua: Elioenaj, Eliaszib, Mattaniasz, Jeremot, Zabad i Aziza;",
      "a z synów Bebaja: Jochanan, Chananiasz, Zabbaj, Atlaj;",
      "a z synów Baniego: Meszullam, Malluk, Jedajasz, Jaszub, Jiszal, Jeremot;",
      "a z synów Pachat-Moaba: Adna, Kelal, Benajasz, Maasejasz, Mattaniasz, Besaleel, Binnuj i Manasses;",
      "a z synów Charima: Eliezer, Jeszszijasz. Malkiasz, Szemajasz, Szymon,",
      "Beniamin, Malluk, Szemariasz;",
      "a z synów Chaszuma: Mattenaj, Mattatta, Zabad, Elifelet, Jeremaj, Manasses, Szimei;",
      "a z synów Baniego: Maadaj, Amram i Uel;",
      "Benajasz, Bediasz, Kelajasz,",
      "Waniasz, Meremot, Eliaszib,",
      "Mattaniasz, Mattenaj i Jaasaj;",
      "a z synów Binnuja: Szimei,",
      "Szelemiasz, Natan i Adajasz;",
      "a z synów Zakkaja: Szaszaj, Szaraj,",
      "Azareel, Szelemiasz, Szemariasz,",
      "Szallum, Amariasz, Józef;",
      "z synów Nebo: Jejel, Matatiasz, Zabad, Zebina, Jaddaj, Joel, Benajasz.",
      "Ci wszyscy za żony pojęli cudzoziemki. I oddalili je wraz z dziećmi."
    ]
  ],
  [
    [
      "Słowa Nehemiasza, syna Chakaliasza: stało się w miesiącu Kislew roku dwudziestego [panowania Artakserksesa], gdy znajdowałem się w twierdzy Suza,",
      "że przybył Chanani, jeden z braci moich, wraz z innymi z Judy. Zapytałem ich o ocalałych Judejczyków, którzy uniknęli niewoli, i o Jerozolimę.",
      "I odpowiedzieli mi: „Ci pozostali, którzy ocaleli z niewoli, w tamtejszej prowincji są w wielkiej niedoli i pohańbieniu; mur Jerozolimy jest zniszczony, a bramy jej zostały spalone ogniem”.",
      "Kiedy usłyszałem te słowa, usiadłem i płakałem, i smuciłem się całymi dniami, poszcząc i modląc się przed Bogiem niebios.",
      "I rzekłem: „Ach, Jahwe, Boże niebios, Boże wielki i straszny, dotrzymujący przymierza i łaskawości tym, którzy Go miłują i zachowują Jego przykazania.",
      "Niech ucho Twoje słucha, a oczy Twoje niech będą otwarte, byś wysłuchał modlitwę sługi Twego, którą ja teraz zanoszę do Ciebie dniem i nocą za synów Izraela, sług Twoich, wyznając grzechy synów Izraela, które popełniliśmy wobec Ciebie; zarówno ja, jak i dom ojca mojego zgrzeszyliśmy.",
      "Bardzo źle postąpiliśmy wobec Ciebie i nie zachowaliśmy ani przykazań, ani praw, ani przepisów, które przekazałeś Mojżeszowi, słudze Twemu.",
      "Bądź pomny na słowa, któreś przekazał Mojżeszowi, słudze Twemu: „Jeśli wy nie pozostaniecie wierni, to ja rozproszę was pomiędzy narodami.",
      "Skoro jednak nawrócicie się do mnie i przestrzegać będziecie moich przykazań i je wykonywać, to choćby rozproszeni wasi znajdowali się na krańcu niebios, stamtąd zgromadzę ich i przyprowadzę do miejsca, które wybrałem, aby tam zamieszkało imię moje”.",
      "Są oni przecież sługami Twoimi i ludem Twoim, który ocaliłeś Twoją wielką mocą i Twoją silną dłonią.",
      "Ale, Panie, niechże ucho Twoje słucha modlitwy sługi Twego i modlitwy sług Twoich skorych do czci imienia Twego, Pozwól, by teraz sprzyjało szczęście słudze Twemu, i spraw, by uzyskał łaskę u tego człowieka”. Byłem bowiem podczaszym króla."
    ],
    [
      "A oto w miesiącu Nizan, dwudziestego roku panowania króla Artakserksesa, gdy do mnie należała troska o wino, wziąłem wino i podałem królowi. [Zwykle] nie ujawniałem smutku przed nim.",
      "Król jednak mnie zapytał: „Dlaczego tak smutno wyglądasz, przecież nie jesteś chory. Nie, pewnie masz jakieś wewnętrzne zmartwienie”. Wtedy przeraziłem się niezmiernie.",
      "I powiedziałem do króla: „Niech król żyje wiecznie. Jakżesz mam nie wyglądać smutno, skoro miasto, w którym się znajdują groby ojców moich, jest spustoszone, a bramy jego zostały zniszczone przez ogień”.",
      "Król zaś zapytał: „Jaka jest Twoja prośba?” Wówczas pomodliłem się do Boga niebios",
      "i odpowiedziałem królowi: „Jeśli król uważa to za słuszne i jeśli życzliwy jesteś słudze Twemu, wyślij mnie do Judei do miasta grobów ojców moich, abym je odbudował”.",
      "I zapytał mnie król, podczas gdy królowa siedziała obok niego: „Jak długo trwać ma twoja podróż i kiedy powrócisz?” I król pozwolił mi na nią, gdy podałem mu termin.",
      "I rzekłem do króla: „Jeśli król uważa to za słuszne, proszę mnie zaopatrzyć w listy do namiestników Transeufratei, aby mnie przepuścili, bym dotarł do Judei,",
      "a także w pismo do Asafa, nadzorcy lasu królewskiego, aby mi dał drzewa na słupy do bram twierdzy świątyni, bram muru miejskiego oraz domu, do którego się wprowadzę”. I zezwolił mi król, gdyż łaskawa ręka Boga mojego czuwała nade mną.",
      "I przybyłem do namiestników Transeufratei, i dałem im listy króla. Król zaś wysłał ze mną dowódców wojskowych i jazdę.",
      "Kiedy to usłyszeli Sanballat Choronita i Tobiasz sługa amonicki, wcale im się to nie podobało, że przyszedł ktoś, który by się troszczył o dobro synów Izraela.",
      "Przybyłem więc do Jerozolimy i spędziłem tam trzy dni.",
      "Potem wybrałem się nocą, ja oraz niewielu mężów ze mną, i nikomu nie zdradziłem, co Bóg mój mi zlecił uczynić dla Jerozolimy, i nie miałem prócz zwierzęcia, na którym sam jechałem, żadnego innego,",
      "I wybrałem się nocą przez Bramę nad Doliną, potem obok Źródła Smoczego do Bramy Śmietników i zbadałem mury Jerozolimy, gdzie miały wyłomy, a bramy jej były zniszczone przez ogień.",
      "Gdy przyszedłem do Bramy Źródlanej i do Stawu Królewskiego, zwierzę, na którym jechałem, nie mogło przejść.",
      "Tedy szedłem [pieszo] nocą Doliną Rzeczną w górę badając mur, potem wszedłem ponownie przez Bramę nad Doliną i powróciłem.",
      "A zwierzchnicy nie wiedzieli, dokąd poszedłem i co czyniłem. Albowiem nie wyjawiłem tego Żydom ani kapłanom, ani szlachcie, ani zwierzchnikom, ani innym, których obchodziła ta sprawa.",
      "Lecz [teraz] rzekłem do nich; „Widzicie nędzę, w której się znajdujemy, Jerozolima leży w gruzach, a bramy jej są spalone przez ogień. Chodźmy! Odbudujmy mur Jerozolimy, abyśmy nie okrywali się dłużej wstydem!”",
      "I ujawniłem im, jak ręka Boga mojego łaskawie czuwała nade mną, oraz słowa króla, które skierował do mnie. Oni zaś odpowiedzieli: „Powstańmy, budujmy!” I wzmacniali się do dobrego dzieła.",
      "Skoro usłyszeli to Sanballat Choronita i Tobiasz sługa amonicki oraz Geszem Arab, kpili z nas i znieważali nas mówiąc: „Co to znaczy, co poczynacie? Czy zamierzacie zbuntować się przeciw królowi?”",
      "Ja zaś sprostowałem i powiedziałem im: „Bóg niebios, On sam nam poszczęści, a my słudzy Jego zabierzemy się do dzieła i będziemy budowali. Wy natomiast nie macie ani udziału, ani prawa, ani [nie zostawicie] pamiątki w Jerozolimie”."
    ],
    [
      "Wtedy arcykapłan Eliaszib i bracia jego kapłani zabrali się do dzieła i odbudowali Bramę Owczą, odnowili ją i wstawili jej wrota, następnie [budowali] aż do wieży Mea i dalej do Wieży Chananeela.",
      "Obok zaś budowali mężowie Jerycha; a obok budował Zakkur, syn Imriego.",
      "Bramę Rybną zaś odbudowali synowie Hassenai, pokryli ją belkami i wstawili podwoje, zasuwy i poprzeczki.",
      "A obok naprawiał Meremot, syn Uriasza, syna Hakkosa; i obok naprawiał Meszullam, syn Berekiasza, syna Meszezabela; i obok naprawiał Sadok, syn Baany.",
      "A obok naprawiali ludzie z Tekoa, natomiast dostojnicy ich nie nagięli swego karku do pracy u swojego pana.",
      "A Bramę Jeszańską naprawiali Jojada, syn Paseacha, i, Meszullam, syn Besodiasza; oni pokryli ją belkami i wstawili podwoje, zasuwy i poprzeczki.",
      "A obok naprawiał Melatiasz Gibeonita i Jadon Meronotyta oraz mieszkańcy Gibeonu i Mispy — przy rezydencji namiestnika Transeufratei.",
      "Obok naprawiał Uzzjel, syn Charhajasza, przedstawiciel złotników, a obok niego naprawiał Chananiasz, jeden z producentów olejków. I obwarowali Jerozolimę aż do Muru Szerokiego.",
      "A obok naprawiał Refajasz, syn Chura, zarządca połowy dzielnicy Jerozolimskiej.",
      "A obok naprawiał Jedajasz, syn Charumafa, naprzeciw swego domu, obok niego zaś naprawiał Chattusz, syn Chaszabnejasza.",
      "Kolejny odcinek naprawiał Malkiasz, syn Charima, i Chaszszub, syn Pachat-Moaba, przy Wieży Piekarników.",
      "A obok naprawiał Szallum, syn Hallochesza, zarządca drugiej połowy dzielnicy Jerozolimskiej, on i córki jego.",
      "A Bramę nad Doliną naprawiał Chanun i mieszkańcy Zanoach, odbudowali ją, wstawili podwoje, zasuwy i poprzeczki — oraz tysiąc łokci przy murze aż do Bramy Śmietników.",
      "A Bramę Śmietników naprawiał Malkiasz, syn Rekaba, zarządca okręgu Bet-Hakkerem, on odbudował ją, wstawił podwoje, zasuwy i poprzeczki.",
      "Bramę Źródlaną zaś naprawiał Szallum, syn Kol-Chozego, zarządca okręgu Mispy, on odbudował ją, pokrył dachem i wstawił jej podwoje, zasuwy i poprzeczki, także mur Stawu Wodociągowego przy ogrodzie królewskim aż do stopni prowadzących w dół z Miasta Dawidowego.",
      "Za nim naprawiał Nehemiasz, syn Azbuka, zarządca połowy okręgu Bet-Sur, aż naprzeciw Grobów Dawidowych do Stawu Sztucznego i do koszar.",
      "Za nim naprawiali lewici: Rechum, syn Baniego, obok naprawiał Chaszabiasz, zarządca połowy okręgu Keila, za swój okręg.",
      "Za nim naprawiali bracia ich: Binnuj syn Chenadada, zarządca drugiej połowy okręgu Keila.",
      "Obok niego Ezer, syn Jozuego, zarządca Mispy, naprawiał dalszy odcinek od drogi wznoszącej się do zbrojowni przy Kącie.",
      "Za nim naprawiał Baruch, syn Zabbaja, odcinek następny od Kąta aż do drzwi domu Eliasziba, arcykapłana.",
      "Za nim naprawiał Meremot, syn Uriasza, syna Hakkosa, odcinek dalszy od drzwi domu Eliasziba aż do końca domu Eliasziba.",
      "Za nim naprawiali kapłani, mieszkający w okolicy.",
      "Za nimi naprawiał Beniamin i Chaszszub naprzeciw swego domu; za nimi naprawiał Azariasz, syn Maasejasza, syna Ananiasza obok domu swego.",
      "Za nim naprawiał Binnuj, syn Chenadada, odcinek następny i od domu Azariasza aż do Kąta i aż do Rogu.",
      "[Dalej naprawiał] Palal, syn Uzaja, naprzeciw Kąta i wieży wystającej w zamku królewskim, tej górnej przy placu warty. Za nim naprawiał Pedajasz, syn Pareosza.",
      "A niewolnicy świątyni zamieszkiwali górę Ofel aż naprzeciw wieży Bramy Wodnej na wschodzie i wieży wystającej.",
      "Za nim naprawiali Tekoici odcinek następny od miejsca naprzeciw wielkiej wystającej wieży aż do muru góry Ofel.",
      "Powyżej Bramy Końskiej naprawiali kapłani, każdy naprzeciw domu swego.",
      "Za nimi naprawiał Sadok, syn Immera, naprzeciw domu swego, a za nim naprawiał Szemajasz, syn Szekaniasza, stróż Bramy Wschodniej.",
      "Za nim naprawiał Chananiasz, syn Szelemiasza, i Chanun, szósty syn Salafa, odcinek dalszy; za nim naprawiał Meszullam, syn Berekiasza, naprzeciw swojej komnaty.",
      "Za nim naprawiał Malkiasz, członek zrzeszenia złotników, aż do domu niewolników świątyni i naprzeciw Bramy Mifkad aż do tarasu narożnego.",
      "A pomiędzy tarasem narożnym a Bramą Owczą naprawiali złotnicy i kupcy."
    ],
    [
      "Gdy tedy Sanballat dowiedział się, że odbudowujemy mur, wpadł w gniew i złościł się wielce, i drwił z Żydów.",
      "rzekł wobec braci swoich i wojska samarytańskiego: „Co ci nędzni Żydzi czynią? Widocznie chcą wskrzesić z gruzów kamienie, które spaliły się”.",
      "A Amonita Tomiasz stał obok niego i dodał: „Niech budują, skoro wskoczy lis, rozwali ich mur kamienny”.",
      "„Słuchaj Boże nasz, jakim staliśmy się pośmiewiskiem. Niech urąganie zwróci się na nich i wydaj ich na złupienie w ziemi niewoli.",
      "Nie przebacz im winy, a grzech ich niech nie będzie przed Tobą zgładzony, albowiem obrazili budujących”.",
      "My zaś odbudowywaliśmy mur i naprawiono uszkodzenia wzdłuż muru od połowy. A lud miał zapał do pracy.",
      "Gdy Sanballat i Tobiasz oraz Arabowie, Amonici i Aszdodyci dowiedzieli się, że zabliźniał się mur Jerozolimy, albowiem wyłomy zaczęły się zamykać, bardzo się rozgniewali.",
      "I wszyscy oni sprzysięgli się razem, że przyjdą, by walczyć przeciw Jerozolimie i wśród nas wywołać zamieszanie.",
      "Myśmy się jednak modlili do Boga naszego i stawialiśmy dniem i nocą straże dla obrony miasta przeciw nim.",
      "W Judzie jednak mówiono: „Upada siła dźwigającego ciężary, a gruzu wiele, sami chyba nie zdołamy odbudować muru”.",
      "Wrogowie nasi zaś mówili: „Nie mają oni widzieć ani słyszeć, kiedy wtargniemy między nich, wyrżniemy ich i położymy kres tej pracy.",
      "Gdy wówczas przybywali do nas Żydzi, mieszkający w ich sąsiedztwie i często donosili nam o tych wszystkich złych zamiarach, które przeciw nam knują,",
      "wtedy w miejscach niebezpiecznych za murem umieściłem łuczników i stanął według rodów lud z mieczami, włóczniami i łukami.",
      "A gdy spostrzegłem, że się boją, wystąpiłem i rzekłem do szlachty, do zwierzchników i do reszty ludu: „Nie lękajcie się przed nimi. Na Pana wielkiego i strasznego pamiętajcie i walczcie za braci waszych, za synów waszych i córki, za żony wasze i domy”.",
      "Gdy więc doszło do uszu wrogów, że nas powiadomiono, Bóg udaremnił ich plany i mogliśmy wszyscy wrócić do muru, każdy do swojej pracy.",
      "Odtąd połowa ludzi czynna była przy pracy, druga trzymała włócznie, tarcze, łuki i pancerze za cały dom judzki,",
      "odbudowujący mur. Także dźwigający ciężary byli uzbrojeni: jedną ręką wykonywali pracę, a drugą trzymali broń.",
      "A z murarzy miał każdy przy pracy swój miecz przepasany u boku. Trębacz zaś był obok mnie.",
      "I przemówiłem do szlachty, zwierzchników i do reszty ludu: „Praca jest wielka i rozległa, a my jesteśmy na murze rozdzieleni, jeden daleko od drugiego.",
      "Na miejscu, z którego usłyszycie głos trąby, zgromadźcie się wokół nas. Bóg nasz będzie za nas walczył”.",
      "Pilnowaliśmy tedy roboty od zjawienia się zorzy porannej aż do pokazania się gwiazd.",
      "Równocześnie rozkazałem ludowi: „Niech każdy, tak jak moi ludzie, noc spędzi w Jerozolimie, potrzebni nam są ludzie do straży nocnej i do pracy w ciągu dnia”.",
      "I ani ja, ani bracia i ludzie moi, ani straż, która stała za mną, nie zdejmowaliśmy ubrań. Każdy miał broń swoją po prawicy."
    ],
    [
      "I podniósł się wielki lament ludu, szczególnie wśród niewiast, na ich braci, Żydów.",
      "Jedni mówili: „Synów naszych i córki nasze musimy oddać na zastaw, by zdobyć zboże, abyśmy mogli jeść i żyć”.",
      "Drudzy znów mówili: „Pola nasze i winnice nasze, i domy nasze oddajemy w zastaw, abyśmy nabyli zboża na czas głodu”.",
      "Jeszcze inni mówili: „Napożyczaliśmy pieniędzy na nasze pola i winnice, by zapłacić podatek królewski;",
      "A przecież ciało nasze jest to samo co ciało braci naszych, a dzieci nasze są jakby ich dziećmi, a jednak zmuszeni jesteśmy oddać w niewolę synów naszych i córki nasze; i niektóre z córek naszych są już poniżone, a my jesteśmy bezsilni, gdyż pola nasze i winnice nasze należą do innych”.",
      "Rozgniewałem się tedy bardzo, gdy usłyszałem ich lament i te słowa.",
      "Po namyśle wystąpiłem przeciw szlachcie i zwierzchnikom, mówiąc do nich: „Każdy z was nakłada ciężar na brata swojego!” I zwołałem przeciw nim wielkie zgromadzenie.",
      "I przemówiłem do nich: „My jak tylko mogliśmy, wykupiliśmy braci naszych, Żydów, którzy zmuszeni byli zaprzedać się poganom. Wy zaś sprzedajecie braci waszych, tak że zmuszeni jesteśmy ich wykupić”. Wtedy zamilkli i nie znaleźli odpowiedzi.",
      "Ponadto im powiedziałem: „Nie jest dobre to, co czynicie. Czy nie powinniście żyć w bojaźni Boga naszego, by uniknąć obelgi od pogan, którzy są naszymi wrogami?",
      "Ja również z braćmi i sługami moimi pożyczyliśmy im pieniędzy i zboża. Darujmy jednak ten dług!",
      "Oddajcie im jeszcze dziś ich pola, winnice, ogrody oliwne i domy, jak również dług pieniędzy, zboża, wina i oliwy, który im udzieliliście”.",
      "Odpowiedzieli więc: „Zwrócimy i nie będziemy od nich tego żądać. Tak uczynimy, jak powiedziałeś”. Zawołałem również kapłanów, by zaprzysięgli ich, że w ten sposób postąpią.",
      "Nadto wytrząsnąłem zanadrze swoje i rzekłem: „Niech w ten sposób wytrząśnie Bóg każdego z domu jego i z posiadłości jego, kto nie dotrzyma tego słowa. Takim niech się też stanie: wytrząśnięty i pusty”. A całe zgromadzenie mówiło: „Amen”. I wielbili Jahwe. I lud uczynił tak, jak przyrzekł.",
      "Owszem, od dnia, kiedy otrzymałem nakaz objęcia stanowiska namiestnika w ziemi judzkiej — od roku dwudziestego aż do trzydziestego drugiego [panowania] króla Artakserksesa: przez dwanaście lat — ani ja, ani bracia moi nie jedliśmy chleba przysługującego namiestnikowi.",
      "Wprawdzie dawniejsi namiestnicy, którzy byli przede mną, nakładali na lud ciężary i pobierali od nich podatek na utrzymanie codziennie czterdzieści syklów srebra; również ich słudzy wyzyskiwali lud. Ale ja w ten sposób nie postępowałem z bojaźni Bożej.",
      "Także w pracy nad tym murem wziąłem udział, chociaż ziemi nie nabyłem, i wszyscy słudzy moi byli tam zgromadzeni do pracy.",
      "I chociaż szlachta i zwierzchnicy, stu pięćdziesięciu mężów, nadto ci poganie z sąsiedztwa, którzy do nas przychodzili, byli na moim stole,",
      "i jakkolwiek przyrządzenie codzienne jednego wołu, sześciu doborowych owiec i ptactwa szło na mój rachunek, a co dziesięć dni sprowadzano beczki różnego wina w obfitości, nie domagałem się mimo to należności namiestnika, gdyż pańszczyzna ciążyła nad tym ludem.",
      "Pamiętaj, Boże mój, na moje dobro o wszystkim, com dla tego ludu uczynił."
    ],
    [
      "Gdy więc dowiedział się Sanballat, Tobiasz, Arab Geszem i inni nieprzyjaciele nasi, że odbudowałem mur i że nie pozostał w nim wyłom, jedynie wówczas jeszcze wrót do bram nie wstawiłem —",
      "wtedy posłał Sanballat i Geszem do mnie zaproszenie: „Może byśmy się spotkali w Hakkefirim w dolinie Ono”. Ale oni mieli zamiar mi krzywdę wyrządzić.",
      "Dlatego skierowałem do nich wysłańców z takim zawiadomieniem: „Rozpocząłem wielką pracę, dlatego nie mogę zejść. Inaczej stanęłaby praca, gdybym jej zaprzestał i poszedł do was”.",
      "Ale oni przysyłali do mnie w ten sposób cztery razy, ja znów dawałem im tę samą odpowiedź.",
      "Wówczas Sanballat przysłał do mnie w tej sprawie po raz piąty sługę swego, który miał przy sobie list otwarty.",
      "Napisano w nim: „Jak Gasznu donosi, mówi się wśród pogan, że ty i Żydzi knujecie spisek, dlatego budujesz mur i chciałbyś zostać ich królem.",
      "Zamówiłeś także proroków, aby ogłosili o tobie w Jerozolimie: Król jest w Judzie. Pewnie dojdzie to do króla. Dlatego przyjdź, by się wspólnie naradzić”.",
      "Lecz ja odpowiedziałem mu w ten sposób: „Nie jest tak, jak ty powiadasz, ale sam sobie to wymyśliłeś”.",
      "Oni wszyscy chcieli nas zastraszyć, mniemając: „Upadną ręce ich przy pracy i nie zostanie wykonana”. Zatem tym bardziej musiałem się zabrać do pracy.",
      "Gdy poszedłem do domu Szemajasza, syna Delajasza, syna Mehetabela — miał on bowiem jakąś przeszkodę — powiedział mi: „Pójdźmy wspólnie do domu Bożego, do wnętrza świątyni. Zamknijmy bramy świątyni, albowiem przyjdą, aby cię zabić; tak, w nocy przyjdą, aby cię zgładzić”.",
      "Ja zaś odpowiedziałem: „Czy mąż taki jak ja miałby uciekać? I kto podobny do mnie, wszedłszy do świątyni, pozostanie przy życiu? Nie wejdę!”",
      "Poznałem bowiem, że Bóg go nie posłał, lecz wypowiedział on to proroctwo o mnie, ponieważ Tobiasz i Sanballat go przekupili,",
      "bym się przestraszył i tak uczynił, i zgrzeszył. Miało im to służyć do podważenia mojego dobrego imienia, by mi można było urągać.",
      "Nie zapomnij, Boże mój, Tobiaszowi i Sanballatowi tych uczynków ich, także prorokini Noadii i innym prorokom, którzy chcieli mnie przestraszyć!",
      "A mur został ukończony dwudziestego piątego dnia miesiąca Elul w przeciągu pięćdziesięciu dwóch dni,",
      "Gdy to usłyszeli wszyscy nieprzyjaciele nasi i wszyscy poganie wokół nas to ujrzeli, wydało się im to czymś bardzo dziwnym i pojęli, że dzięki Bogu naszemu zostało dokonane to dzieło.",
      "W owych dniach także niektórzy ze szlachty żydowskiej wysyłali często listy do Tobiasza, a listy Tobiasza przychodziły do nich.",
      "Wielu bowiem w Judei się z nim związało przysięgą, gdyż był on zięciem Szekaniasza, syna Aracha, a syn jego Jochanan poślubił córkę Meszullama, syna Berekiasza.",
      "Usiłowano również przedstawić mi go w dobrym świetle, a wypowiedzi moje jemu donoszono. I listy wysyłał Tobiasz, aby mnie zastraszyć."
    ],
    [
      "Gdy więc mur został odbudowany i gdy wstawiłem wrota, powołano wartowników.",
      "Chananiego, brata swego, i Chananiasza, komendanta twierdzy, ustanowiłem nad Jerozolimą. Ostatni bowiem był mężem godnym zaufania i bardziej bogobojnym niż wielu innych.",
      "I rozkazałem im: „Nie wolno otwierać bram Jerozolimy, dopóki słońce nie zacznie dopiekać, i zanim zajdzie, należy zamknąć wrota i [je] zatarasować. Również trzeba spośród mieszkańców Jerozolimy utworzyć grupy wartownicze — jedne dla odpowiednich posterunków, drugie przed poszczególnymi domami”.",
      "Miasto wówczas było rozległe i duże, ale w nim było mało ludności, niewiele bowiem było założonych rodzin.",
      "I Bóg mnie oświecił, abym zgromadził szlachtę, zwierzchników i lud, celem spisania ich według rodów. Wtedy znalazłem spis tych, którzy przybyli na początku. I znalazłem taki zapis:",
      "A oto mieszkańcy tej krainy, przybysze z niewoli, uchodźcy, których sprowadził do Babilonii Nabuchodonozor, król babiloński. Powrócili oni do Jerozolimy i Judy, każdy do miasta swego.",
      "Przyszli oni z Zorobabelem, Jozuem, Nehemiaszem, Azariaszem, Raamiaszem, Nachamanim, Mordokajem, Bilszanem, Misperetem, Bigwajem, Nechumem, Baaną. A ta jest liczba mężów ludu Izraela:",
      "synów Pareosza — dwa tysiące stu siedemdziesięciu dwóch,",
      "synów Szefatiasza — trzystu siedemdziesięciu dwóch,",
      "synów Aracha — sześćset pięćdziesięciu dwóch,",
      "synów Pachat-Moaba, mianowicie synów Jozuego i Joaba — dwa tysiące osiemset osiemnastu,",
      "synów Elama — tysiąc dwustu pięćdziesięciu czterech,",
      "synów Zattu — osiemset czterdziestu pięciu,",
      "synów Zakkaja — siedemset sześćdziesięciu,",
      "synów Binnuja — sześćset czterdziestu ośmiu,",
      "synów Bebaja — sześćset dwudziestu ośmiu,",
      "synów Azgada — dwa tysiące trzystu dwudziestu dwóch,",
      "synów Adonikama — sześćset sześćdziesięciu siedmiu,",
      "synów Bigwaja — dwa tysiące sześćdziesięciu siedmiu,",
      "synów Adina — sześćset pięćdziesięciu pięciu,",
      "synów Atera, mianowicie Ezechiasza — dziewięćdziesięciu ośmiu,",
      "synów Chaszuma — trzystu dwudziestu ośmiu,",
      "synów Besaja — trzystu dwudziestu czterech,",
      "synów Charifa — stu dwunastu,",
      "synów Gibeona — dziewięćdziesięciu pięciu,",
      "mężów z Betlejem i Netofy — stu osiemdziesięciu ośmiu,",
      "mężów z Anatot — stu dwudziestu ośmiu,",
      "mężów z Bet-Azmawet — czterdziestu dwóch,",
      "mężów z Kiriat-Jearim, Kefiry i Beerot — siedmiuset czterdziestu trzech,",
      "mężów z Rama i Geba — sześćset dwudziestu jeden;",
      "mężów z Mikmas — stu dwudziestu dwóch,",
      "mężów z Betel i Aj — stu dwudziestu trzech,",
      "synów Nebo — pięćdziesięciu dwóch,",
      "synów drugiego Elama — tysiąc dwustu pięćdziesięciu czterech,",
      "synów Charima — trzystu dwudziestu,",
      "mężów z Jerycha — trzystu czterdziestu pięciu,",
      "mężów z Lod, Chadid i Ono — siedemset dwudziestu jeden,",
      "synów Senai — trzy tysiące dziewięćset trzydziestu.",
      "Kapłani: synów Jedajasza z domu Jozuego — dziewięćset siedemdziesięciu trzech,",
      "synów Immera — tysiąc pięćdziesięciu dwóch,",
      "synów Paszchura — tysiąc dwustu czterdziestu siedmiu,",
      "synów Charima — tysiąc siedemnastu.",
      "Lewici: synów Jozuego, mianowicie Kadmiela, Binnuja, Hodwy — siedemdziesięciu czterech.",
      "Śpiewacy: synów Asafa — stu czterdziestu ośmiu.",
      "Stróżowie bram: synów Szalluma, synów Atera, synów Talmona, synów Akkuba, synów Chatity, synów Szobaja — stu trzydziestu ośmiu.",
      "Niewolnicy świątyni: synowie Sichy, synowie Chasufy, synowie Tabbaota,",
      "synowie Kerosa, synowie Sii, synowie Padona,",
      "synowie Lebany, synowie Chagaby, synowie Szalmaja,",
      "synowie Chanana, synowie Giddela, synowie Gachara,",
      "synowie Reajasza, synowie Resina, synowie Nekody,",
      "synowie Gazzama, synowie Uzzy, synowie Paseacha,",
      "synowie Besaja, Meunici, Nefisyci,",
      "synowie Bakbuka, synowie Chakufy, synowie Charchura,",
      "synowie Baslita, synowie Mechidy, synowie Charszy,",
      "synowie Barkosa, synowie Sisery, synowie Temacha,",
      "synowie Nesjacha, synowie Chatify.",
      "Synowie niewolników Salomona: synowie Sotaja, synowie Sofereta, synowie Peridy,",
      "synowie Jaali, synowie Darkona, synowie Giddela,",
      "synowie Szefatiasza, synowie Chattila, synowie Pocheret-Hassebajima, synowie Amona.",
      "Wszystkich niewolników świątyni i synów niewolników Salomona — trzystu dziewięćdziesięciu dwóch.",
      "A oto przybysze z Tel-Melach, Tel-Charsza, Kerub, Addon, Immer, którzy nie mogli wykazać, że ród ich i pochodzenie ich wywodzi się z Izraela:",
      "synów Delajasza, synów Tobiasza, synów Nekody — sześćset czterdziestu dwóch.",
      "A z kapłanów: synowie Chobajasza, synowie Hakkosa, synowie Barzillaja, który pojął za żonę jedną z córek Barzillaja Gileadyty i przybrał jego imię.",
      "Szukali oni w liście zapisanych, a ponieważ siebie nie znaleźli, zostali wykluczeni od kapłaństwa jako nie nadający się.",
      "A namiestnik zabronił im pożywać z pokarmów najświętszych, dopóki nie powstanie kapłan dla urim i tummim,",
      "Cała gmina razem liczyła czterdzieści dwa tysiące trzysta sześćdziesiąt osób,",
      "oprócz ich niewolników i niewolnic, tych było siedem tysięcy trzysta trzydzieści siedem. Posiadali także dwustu czterdziestu pięciu śpiewaków,",
      "koni mieli oni siedemset trzydzieści sześć, mułów — dwieście czterdzieści trzy,",
      "wielbłądów — czterysta trzydzieści pięć, osłów — sześć tysięcy siedemset dwadzieścia.",
      "A część naczelników rodzin darowała na kult: namiestnik złożył w skarbcu tysiąc drachm złota, pięćdziesiąt czasz, trzydzieści szat kapłańskich i pięćset min srebra.",
      "A niektórzy naczelnicy rodzin złożyli w skarbcu na kult dwadzieścia tysięcy drachm złota, dwa tysiące dwieście min srebra.",
      "A to, co złożyła reszta ludu, wynosiło dwadzieścia tysięcy drachm złota, dwa tysiące min srebra, sześćdziesiąt siedem szat kapłańskich.",
      "Kapłani, lewici, stróżowie bram, śpiewacy, jak i część ludu oraz niewolnicy świątyni osiedlili się w swoich miastach. Cały Izrael w swoich miastach.Gdy nadszedł siódmy miesiąc — a Izraelici byli już w swoich miastach,"
    ],
    [
      "zgromadził się cały lud bez wyjątku na placu przed Bramą Wodną. I żądali od uczonego w Piśmie Ezdrasza, by przyniósł księgę Prawa Mojżeszowego, które Jahwe nadał Izraelowi.",
      "Wtedy dnia pierwszego siódmego miesiąca kapłan Ezdrasz przyniósł Prawo przed zgromadzenie, które składało się nie tylko z mężczyzn, lecz także z niewiast i wszystkich, którzy w stanie byli je zrozumieć.",
      "I czytał z niego na placu przed Bramą Wodną od rana aż do południa w obecności mężczyzn, niewiast i tych, którzy rozumieli; a uszy całego ludu były zwrócone ku księdze Prawa.",
      "Uczony w piśmie Ezdrasz stanął na drewnianym podwyższeniu, które zrobiono w tym celu. Obok niego stanęli po prawicy: Mattitiasz, Szema, Anajasz, Uriasz, Chilkiasz i Maasejasz; po lewicy znów: Pedajasz, Miszael, Malkiasz, Chaszum, Chaszbaddana, Zachariasz i Meszullam.",
      "Ezdrasz otworzył księgę przed oczyma całego ludu, gdyż stał wyżej niż wszystek lud. A gdy ją otwierał, powstał wszystek lud.",
      "Wtedy Ezdrasz wielbił Jahwe, wielkiego Boga, a cały lud odpowiedział podnosząc ręce: „Amen! Amen!” Potem pokłonili się i upadli przed Jahwe na kolana, twarzą dotykając ziemi.",
      "A lewici: Jozue, Bani, Szerebiasz, Jamin, Akkub, Szabbetaj, Hodiasz, Maasejasz, Kelita, Azariasz, Jozabad, Chanan, Pelajasz objaśniali ludowi Prawo, podczas gdy lud pozostawał na miejscu.",
      "I czytali z księgi, z Prawa Bożego, i przekładając od razu osiągnęli zrozumienie, tak że [lud] pojął to, co czytano.",
      "Wtedy Nehemiasz, to jest namiestnik, oraz Ezdrasz kapłan-uczony w Piśmie, jak i lewici, którzy pouczali lud, rzekli do całego ludu: „Dzień fen jest poświęcony Jahwe, Bogu waszemu; nie bądźcie smutni i nie płaczcie!” Albowiem wszystek lud płakał, gdy usłyszał słowa Prawa.",
      "I rzekł do nich: „Idźcie, pożywajcie tłuste potrawy i pijcie słodkie napoje, poślijcie także części tym, którzy nie posiadają nic gotowego, albowiem poświęcony jest ten dzień Panu naszemu: nie bądźcie tedy przygnębieni, gdyż radość w Jahwe jest ostoją waszą”.",
      "Również lewici uspokajali cały lud i mówili: „Uspokójcie się, albowiem dzień ten jest święty i nie bądźcie przygnębieni”.",
      "Wtedy poszedł wszystek lud, by jeść i pić oraz by wysłać części i urządzić wielki obchód radości. Zapamiętali bowiem słowa, które im ogłoszono.",
      "W drugim dniu zaś zebrali się naczelnicy rodzin całego ludu, kapłani i lewici u uczonego w Prawie Ezdrasza, aby zapoznać się z słowami Prawa.",
      "I w Prawie, które Jahwe nadał przez Mojżesza, znaleźli przepis, by Izraelici w czasie święta, w siódmym miesiącu mieszkali w namiotach.",
      "Gdy to usłyszeli, ogłosili we wszystkich miastach swoich i w Jerozolimie: „Idźcie w góry i przynieście gałęzie oliwne, sosnowe, mirtowe, palmowe i innych drzew liściastych, by postawić namioty według przepisu”.",
      "I lud wyszedł i przynieśli [gałęzie], i postawili namioty, każdy na dachu swoim i na podwórzach swoich, także na dziedzińcach domu Bożego, na placu przy Bramie Wodnej i na placu przy Bramie Efraimskiej.",
      "Tak więc cała gmina tych, co powrócili z niewoli, postawiła namioty i mieszkała w namiotach. Od dni Jozuego, syna Nuna, aż do tego dnia nie postąpili tak Izraelici, i panowała bardzo wielka radość.",
      "I czytano z księgi Prawa Bożego dzień w dzień, od pierwszego dnia do ostatniego. I przez siedem dni obchodzili święto. Ósmego dnia zaś odbyło się uroczyste zgromadzenie, zgodnie z przepisem."
    ],
    [
      "A w dwudziestym czwartym dniu tegoż miesiąca zgromadzili się Izraelici poszcząc, w sukniach pokutniczych i z ziemią na głowie.",
      "A nasienie Izraela odłączyło się od wszystkich obcych plemion. Przystąpili, wyznając grzechy swoje i przestępstwa swych ojców.",
      "I powstali na swoim miejscu, i czytali z księgi Prawa Jahwe, Boga swojego, przez czwartą część dnia, a przez [drugą] czwartą wyznawali swe grzechy upadłszy na kolana przed Jahwe, swoim Bogiem.",
      "A na podwyższeniu lewitów stanęli: Jozue, Binnuj, Kadmiel, Szebaniasz, Bunni, Szerebiasz, Bani, Kenani — i głośno wołali do Jahwe, Boga swojego.",
      "Potem rzekli lewici: Jozue, Kadmiel, Bani, Chaszabnejasz, Szerebiasz, Hodiasz, Szebaniasz i Petachiasz: „Wstańcie! Błogosławcie Jahwe, Boga naszego! Błogosławiony jesteś Jahwe, Boże nasz, od wieku do wieku. I niech błogosławią wspaniałe imię Twoje; choć przewyższa wszelkie błogosławieństwo i chwałę.",
      "Ty, Jahwe, jesteś jedyny, Ty uczyniłeś niebiosa, niebiosa niebios i całe ich wojsko, ziemię i wszystko, co jest na niej, morza i wszystko, co znajduje się w nich. Ty wszystkim dajesz życie, a wojsko niebios tobie się kłania.",
      "Ty, Jahwe, jesteś tym Bogiem, który wybrałeś Abrahama i wyprowadziłeś go z Ur w Chaldei, i nadałeś mu imię Abraham.",
      "A gdy doświadczyłeś, że serce jego jest Tobie wierne, zawarłeś z nim przymierze, że dasz ziemię Kananejczyka, Chetyty, Amoryty, Peryzzyty, Jebuzyty i Girgaszyty, że dasz jemu i potomstwu jego. I dotrzymałeś słowa Twego, albowiem sprawiedliwy jesteś.",
      "Widziałeś nędzę ojców naszych w Egipcie, a wołanie ich słyszałeś nad Morzem Trzcinowym.",
      "I uczyniłeś znaki i cuda na faraonie, na wszystkich sługach jego i na całym narodzie jego kraju, albowiem poznałeś, jak zuchwale odnosili się do nich. I zdobyłeś sobie imię, które przetrwało po dzień dzisiejszy.",
      "I morze rozdzieliłeś przed nimi, tak że przeszli przez środek morza suchą nogą. Ścigających ich wrzuciłeś do głębin, jak kamień do zburzonych wód.",
      "Słupem obłoku prowadziłeś ich we dnie, a słupem ognistym w nocy, aby rozjaśnić im drogę, którą iść mieli.",
      "Na górę Synaj zstąpiłeś i rozmawiałeś z nimi z nieba, i dałeś im przepisy prawe, prawa niezawodne, oraz dobre ustawy i przykazania.",
      "I Twój święty szabat im ogłosiłeś, a przykazania, przepisy i Prawo nadałeś im przez Mojżesza, sługę Twego.",
      "Chleb z nieba im dałeś, z powodu ich głodu, i wodę ze skały im wyprowadziłeś, gdy mieli pragnienie. Rozkazałeś im, aby poszli i posiedli ziemię, którą im przysięgą dać obiecałeś.",
      "Lecz oni, ojcowie nasi, stali się zuchwałymi i twardego karku i nie słuchali Twoich przykazań.",
      "Odmawiali posłuszeństwa, i nie pamiętali na Twoje cuda, które uczyniłeś dla nich. Byli twardego karku i uwzięli się, aby wrócić do niewoli swej w Egipcie. Ale Ty jesteś Bogiem przebaczenia, jesteś łaskawy i miłosierny, cierpliwy i wielkiej dobroci, i nie opuściłeś ich.",
      "Nawet gdy uczynili sobie cielca ulanego i powiedzieli: To jest bóg twój, który wyprowadził cię z Egiptu, i dopuścili się bluźnierstw wielkich.",
      "Ty jednak w wielkim miłosierdziu Twoim nie opuściłeś ich na puszczy. Słup obłoku nie odstępował od nich we dnie, aby ich prowadził na drodze; ani słup ognisty w nocy, aby rozjaśniał im drogę, którą iść mieli.",
      "I ducha Twego dobrego dałeś, by ich oświecał. I manny Twej nie odjąłeś od ust ich, i wodę dałeś im, gdy mieli pragnienie.",
      "Przez czterdzieści lat zaopatrywałeś ich w pustyni, że nie odczuwali braku. Suknie ich się nie niszczyły, a nogi ich nie spuchły.",
      "Dałeś im królestwa i narody i przydzieliłeś je jako ziemie kresowe; tak posiedli ziemię Sichona, króla Cheszbonu, i ziemię Oga, króla Baszanu.",
      "A synów ich rozmnożyłeś jak gwiazdy nieba i przyprowadziłeś ich do ziemi, o której powiedziałeś ich ojcom, że wnijdą, by ją wziąć w posiadanie.",
      "I wkroczyli synowie, i wzięli tę ziemię w posiadanie, a Ty upokorzyłeś przed nimi mieszkańców tej ziemi, Kananejczyków, których dałeś w ich ręce; także królów ich i narody tej ziemi, aby mogli z nimi postąpić, jak uważali.",
      "I zajęli miasta nie do zdobycia oraz tłustą glebę. Posiedli domy, pełne wszelkich dóbr, cysterny wykute, winnice i ogrody oliwne, i drzewa owocowe w obfitości. I jedli, nasycili się i spaśli, i opływali w rozkoszy dzięki Twej wielkiej dobroci.",
      "Wtedy stali się uporczywi i zbuntowali się przeciwko Tobie, i porzucili Twoje Prawo. Zabili proroków Twoich, którzy ich przestrzegali, aby ich nawrócić do Ciebie. Tak popełnili bluźnierstwa wielkie.",
      "Wówczas wydałeś ich w ręce prześladowców, żeby ich gnębili. Ale w czasie udręczenia swego wołali do Ciebie, a Ty z nieba ich wysłuchałeś. I według wielkiego miłosierdzia swego dałeś im wybawicieli, którzy ocalili ich z rąk nieprzyjaciół.",
      "Kiedy mieli spokój, znowu postępowali nieprawidłowo przed Tobą. Wtedy pozostawiłeś ich w rękach nieprzyjaciół, aby panowali nad nimi. I znowu wołali do Ciebie, a Ty z nieba wysłuchałeś i wybawiłeś ich, według miłosierdzia Twego wiele razy.",
      "I przestrzegałeś ich, by ich nawrócić do Prawa Twojego. Oni jednak byli zuchwali i nie słuchali przykazań Twoich, i przeciw ustawom Twoim zgrzeszyli; przeciw tym, które przestrzegając człowiek zachowuje życie. Odwrócili się uparcie, byli zatwardziali i nieposłuszni.",
      "Miałeś cierpliwość z nimi przez lat wiele i przestrzegałeś ich przez Ducha Twego za pośrednictwem Twoich proroków. A gdy nie chcieli słuchać, wydałeś ich w ręce ludów tejże ziemi.",
      "Lecz dzięki wielkiemu miłosierdziu Twemu nie zatraciłeś ich. Ani ich nie opuściłeś, ponieważ Tyś Bogiem łaskawym i miłosiernym.",
      "A teraz, Boże nasz, Boże wielki, potężny i straszny, który dotrzymujesz przymierza i łaski: niech Ci się nie wydaje małe wszelkie to utrapienie, jakie przyszło na nas, na królów naszych, książąt naszych, kapłanów naszych, proroków naszych, ojców naszych i cały Twój lud od dni królów Aszszura aż po dziś dzień.",
      "Ty jednak jesteś sprawiedliwy we wszystkim, co przyszło na nas, albowiem zachowałeś wierność, my zaś byliśmy bezbożni.",
      "Rzeczywiście, królowie nasi, książęta nasi, kapłani nasi i ojcowie nasi nie przestrzegali Prawa Twego i nie zważali na przykazania Twoje i na świadectwa Twoje, które potwierdziłeś wśród nich.",
      "Mimo posiadania królestwa swojego i Twej dobroci wielkiej, którą im okazałeś, i przestrzennej i żyznej ziemi, którą ich obdarzyłeś, nie służyli Tobie i nie odwrócili się od swoich złych czynów.",
      "Oto myśmy dziś niewolnikami na ziemi, którą dałeś ojcom naszym, aby spożywać owoc i dobra jej. Oto myśmy niewolnikami na niej.",
      "A jej obfity urodzaj przynosi korzyść królom, których ustanowiłeś nad nami za grzechy nasze. Oni to władają nad nami i nad bydłem naszym według swego upodobania. Rzeczywiście w wielkiej nędzy jesteśmy.",
      "Wobec tego wszystkiego zawieramy umowę i przedkładamy ją na piśmie, przy czym na tym pieczętowanym dokumencie widnieją podpisy naszych przełożonych, lewitów i kapłanów."
    ],
    [
      "Dokument zawiera następujące imiona: Nehemiasz, syn Chakaliasza, oraz Sedecjasz,",
      "Serajasz, Azariasz, Jeremiasz,",
      "Paszchur, Amariasz, Malkiasz,",
      "Chattusz, Szebaniasz, Malluk,",
      "Charim, Meremot, Obadiasz,",
      "Daniel, Ginneton, Baruch,",
      "Meszullam, Abiasz, Mijjamin,",
      "Maazjasz, Bilgaj, Szemajasz — są to kapłani.",
      "A lewici: Jozue, syn Azaniasza, Binnuj, jeden z synów Chenadada, Kadmiel",
      "i bracia ich: Szechaniasz, Hodiasz, Kelita, Pelajasz, Chanan,",
      "Mika, Rechob, Chaszabiasz,",
      "Zakkur, Szerebiasz, Szenaniasz,",
      "Hodiasz, Bani, Chenaniasz.",
      "A wodzowie ludu: Pareosz, Pachat-Moab, Elam, Zattu, Bani,",
      "Bunni, Azgad, Bebaj,",
      "Adoniasz, Bigwaj, Adin,",
      "Ater, Ezechiasz, Azzur,",
      "Hodiasz, Chaszum, Besaj,",
      "Charif, Anatot, Nobaj,",
      "Magpiasz, Meszullam, Chezir,",
      "Meszezabel, Sadok, Jaddua,",
      "Pelatiasz, Chanan, Anajasz,",
      "Ozeasz, Chananiasz, Chaszszub,",
      "Hallochesz, Pilcha, Szobek,",
      "Rechum, Chaszabna, Maasejasz,",
      "Achiasz, Chanan, Anan,",
      "Malluk, Charim, Baana.",
      "Także reszta ludu, kapłanów, lewitów — odźwierni, śpiewacy, niewolnicy świątyni — oraz wszyscy, którzy się odłączyli od narodów ziemi dla Prawa Bożego, ich żony, synowie i córki, ktokolwiek umiał pojąć,",
      "przyłączają się do swych przewodniczących braci, pod przysięgą i zo~ bowiązanieni, postępować według Prawa Bożego, danego przez Mojżesza, sługę Bożego, oraz przestrzegać i wypełniać wszystkie przykazania Pana naszego Jahwe, przepisy Jego i prawa,",
      "że przede wszystkim nie damy córek naszych narodom tej ziemi ani że córek ich nie weźmiemy za Żony dla synów naszych.",
      "A jeśli narody tej ziemi przynieśliby swoje towary i różnego rodzaju zboże do sprzedaży w dzień szabatu, nie przyjmiemy im tego w szabat ani w dzień święty.",
      "Nadto podejmujemy zobowiązania, że rocznie będziemy dawać jedną trzecią sykla na kult domu Boga naszego:",
      "na chleb pokładny, na stałą ofiarę pokarmową, na stałe ofiary całopalenia, na ofiary szabatu, nowiu, świąt, na uczty święte, na ofiary przebłagalne, aby pojednać Izraela, oraz na wszelką usługę w domu Boga naszego.",
      "Rozstrzygnęliśmy również przez losowanie sprawę dostarczenia drzewa na opał — my kapłani, lewici i lud — według kolejności rodzin dostarczy się je rokrocznie w określonych terminach do domu Boga naszego, aby je spalić na ołtarzu Jahwe, Boga naszego, zgodnie z przepisem Prawa.",
      "Chcemy nadto rokrocznie przynieść do domu Jahwe pierwociny pól naszych i pierwociny wszelkich owoców drzew wszystkich gatunków",
      "oraz pierworodne synów naszych i bydła naszego, jak przepisuje Prawo: pierworodne wołów oraz owiec naszych obiecujemy odstawić do domu Boga naszego kapłanom, którzy pełnią służbę w domu Boga naszego.",
      "Następnie wyborową część ciast naszych, świadczeń naszych, owoców wszystkich gatunków drzew, wina i oliwy przyniesiemy kapłanom do składnic domu Boga naszego; dziesięcinę zaś pól naszych — lewitom. Lewici pobiorą dziesięcinę we wszystkich miastach, uprawiających nasz kult.",
      "A kapłan, potomek Aarona, będzie przy lewitach, gdy oni będą pobierać dziesięcinę. Lewici zaś odniosą dziesięcinę do domu Boga naszego, do pomieszczeń domu skarbca.",
      "Albowiem do tych pomieszczeń Izraelici i lewici przyniosą świadczenie zboża, wina i oliwy. Tam też są sprzęty świątyni, pełniący służbę kapłani, odźwierni i śpiewacy. Nie zaniedbajmy więc domu Boga naszego!”."
    ],
    [
      "Przełożeni ludu osiedlili się w Jerozolimie, a reszta ludu rzucała losy, aby przeznaczyć co dziesiątego człowieka na zamieszkanie w Jerozolimie, w świętym mieście, a dziewięciu w innych miastach.",
      "A lud błogosławił wszystkich mężów, którzy dobrowolnie zdecydowali się zamieszkać w Jerozolimie.",
      "Oto naczelnicy okręgu Judei, którzy zamieszkali w Jerozolimie i w miastach Judei. I osiedlili się w miastach swoich, każdy w swojej posiadłości: Izrael, kapłani, lewici, niewolnicy świątyni i synowie niewolników Salomona.",
      "Tak więc w Jerozolimie zamieszkali synowie Judy i synowie Beniamina: Z synów Judy: Atajasz, syn Ozjasza, syna Zachariasza, syna Amariasza, syna Szefatiasza, syna Mahalaleela, spośród synów Peresa,",
      "oraz Maasejasz — syn Barucha, syna Kol-Chozego, syna Chazajasza, syna Adajasza, syna Jojariba, syna Zachariasza, Szelanity.",
      "Wszystkich synów Peresa zamieszkałych w Jerozolimie było czterystu sześćdziesięciu ośmiu mężów zdatnych do boju.",
      "A oto synowie Beniamina: Sallu, syn Meszullama, syna Joeda, syna Pedajasza, syna Kolajasza, syna Maasejasza, syna Itiela, syna Izajasza,",
      "i bracia jego, mężowie dzielni: dziewięćset dwudziestu ośmiu.",
      "I Joel, syn Zikriego, był zwierzchnikiem nad nimi, a Juda, syn Hannui był nad miastem jako drugi.",
      "A z kapłanów: Jedajasz — syn Jojakima, syna",
      "Serajasza, syna Chilkiasza, syna Meszullama, syna Sadoka, syna Merajota, syna Achituba, księcia domu Bożego,",
      "i braci jego, którzy pełnili służbę w świątyni: osiemset dwadzieścia dwie osoby; dalej Adajasz, syn Jerochama, syna Pelaliasza, syna Amsiego, syna Zachariasza, syna Paszchura, syna Malkiasza,",
      "i braci jego, głowy rodzin: dwieście czterdzieści dwie osoby; następnie Amasaj, syn Azareela, syna Achzaja, syna Meszillemota, syna Immera,",
      "i braci jego, dzielni mężowie: sto dwadzieścia osiem osób. Zwierzchnikiem ich zaś był Zabdiel, syn Haggadola.",
      "A z lewitów: Szemajasz, syn Chaszszuba, syna Azrikama, syna Chaszabiasza, syna Bunniego.",
      "Szabbetaj zaś i Jozabad, to ci spośród przełożonych nad lewitami, którzy mieli nadzór nad zewnętrznymi sprawami domu Bożego.",
      "Dalej był Mattaniasz, syn Miki, syna Zabdiego, syna Asafa, prowadzący hymn, który na modlitwie zaczynał pieśń dziękczynną, Bakbukiasz zaś zajmował drugie miejsce między braćmi swoimi, następnie Abda, syn Szammuy, syna Galala, syna Jedutuna.",
      "Wszystkich lewitów w Mieście Świętym było dwustu osiemdziesięciu czterech.",
      "A odźwierni: Akkub, Talmon wraz z braćmi ich, którzy pilnowali bram, sto siedemdziesiąt dwie osoby.",
      "Reszta Izraela, kapłani, lewici znajdowali się we wszystkich miastach Judei, każdy w swojej posiadłości.",
      "Natomiast niewolnicy świątyni mieszkali na wzgórzu Ofel, a Sicha i Giszpa stali na ich czele.",
      "A zwierzchnikiem lewitów w Jerozolimie był Uzzi, syn Baniego, syna Chaszabiasza, syna Mattaniasza, syna Miki; ze synów Asafa, którzy śpiewali w czasie służby w domu Bożym.",
      "Było bowiem co do nich rozporządzenie królewskie i ustalona kolejność, kto miał śpiewać w określonym dniu.",
      "A Petachiasz, syn Meszezabela, jednego z synów Zeracha, syna Judy, był przy królu dla wszystkich spraw dotyczących ludu.",
      "A co do gospodarstw i należących do nich pól: synowie Judy mieszkali w Kiriat-Haarba i jego wioskach, w Dibon i w wioskach jego, w Jekkabseel i jego gospodarstwach,",
      "w Jeszua, Moladzie, Bet-Pelet,",
      "w Chasar-Szual, Beer-Sabei i przynależnych wioskach,",
      "w Siklag, Mekonie i przynależnych wioskach,",
      "w En-Rimmon, Sora, Jarmut,",
      "Zanoach, Adullam łącznie z gospodarstwami, w Lakisz z polami ich, w Azece łącznie z wioskami; osiedlili się więc od Beer-Sabei do Ge-Hinnom.",
      "A synowie Beniamina: mieszkali w Geba, Mikmas, Ajja i Betel, i przynależnych wioskach,",
      "Anatot, Nob, Anania,",
      "Chasor, Rama, Gittaim,",
      "Chadid, Seboim, Neballat,",
      "Lod, Ono i w Dolinie Cieśli.",
      "Z lewitów zaś przeszły pewne grupy Judy do Beniamina."
    ],
    [
      "A oto są kapłani i lewici, którzy przybyli z Zorobabelem, synem Szealtiela, i z Jozuem: Serajasz, Jeremiasz, Ezdrasz,",
      "Amariasz, Malluk, Chattusz, Paszchur,",
      "Szekaniasz, Charim, Meremot,",
      "Iddo, Ginneton, Abiasz,",
      "Mijjamin, Moadiasz, Bilga,",
      "Szemajasz oraz Jojarib, Jedajasz,",
      "Sallu, Amok, Chilkiasz, Jedajasz. Są to zwierzchnicy kapłanów i braci ich za czasów Jozuego.",
      "A lewici: Jozue, Binnuj, Kadmiel, Szerebiasz, Hodawiasz, Mattaniasz. On i bracia jego prowadzili śpiew hymnów dziękczynnych,",
      "podczas gdy Bakbukiasz, Unni i bracia ich stali naprzeciw uszeregowani w grupy.",
      "A Jozue zrodził Jojakima, Jojakim zrodził Eliasziba, Eliaszib Jojadę,",
      "Jojada zrodził Jochanana, Jochanan zrodził Jadduę.",
      "Za dni Jojakima zaś głowami rodzin byli następujący kapłani: od Serajasza — Merajasz, od Jeremiasza — Chananiasz,",
      "od Ezdrasza — Meszullam, od Amariasza — Jochanan,",
      "od Malluka — Jonatan, od Szekaniasza — Józef,",
      "od Charima — Adna, od Meremota — Chelkaj,",
      "od Iddo — Zachariasz, od Ginnetona — Meszullam,",
      "od Abiasza — Zikri, od Mijjamina..., od Moadiasza — Piltaj,",
      "od Bilgi — Szammua, od Szemajasza — Jonatan,",
      "od Jojariba — Mattenaj, od Jedajasza — Uzzi,",
      "od Sallu — Kallaj, od Amoka — Eber,",
      "od Chilkiasza — Chaszabiasz, od Jedajasza — Netaneel.",
      "Za dni Eliasziba, Jojady, Jochanana i Jadduy zostali spisani naczelnicy rodów kapłańskich w księdze kronik aż do panowania Dariusza perskiego.",
      "Synowie, Lewiego: naczelnicy rodów ich zostali spisani w księdze kronik, lecz [tylko] do dni Jochanana, syna Eliasziba.",
      "Zwierzchnikami lewitów byli: Chaszabiasz, Szerebiasz, Jozue, Binnuj, Kadmiel i bracia ich, którzy według przepisu Dawida, męża Bożego, stali naprzeciw nich przy wielbieniu i dziękczynieniu, zespół przy zespole:",
      "Mattaniasz, Bakbukiasz, Obadiasz; odźwierni zaś Meszullam, Talmon, Akkub byli strażnikami przy składnicach u bram.",
      "Ci żyli za dni Jojakima — syna Jozuego, syna Josadaka — i za dni namiestnika Nehemiasza oraz kapłana-pisarza Ezdrasza.",
      "A na poświęcenie muru Jerozolimy odszukano lewitów we wszystkich ich siedzibach, by sprowadzić ich do Jerozolimy na uroczystość poświęcenia obchodzoną w radości, przy śpiewach pochwalnych i grze, na cymbałach, harfach i cytrach.",
      "Zgromadzili się także synowie Lewiego, śpiewacy zarówno z okolic Jerozolimy, jak i z gospodarstw Netofatytów,",
      "oraz z Bet-Haggilgal i z pól Geba i Azmawet. Śpiewacy bowiem zbudowali sobie dwory dookoła Jerozolimy.",
      "A kapłani i lewici oczyścili najpierw siebie, potem lud, bramy i mur.",
      "I kazałem zwierzchnikom Judy wejść na mur i ustawiłem dwa wielkie chóry dziękczynne. Jeden szedł na murze w prawo w kierunku Bramy Śmietników.",
      "Za nimi kroczył Hoszajasz z połową zwierzchników Judy",
      "i Zachariasz, Ezdrasz, Meszullam,",
      "Juda, Mijjamin, Szemajasz, Jeremiasz",
      "spośród kapłanów z trąbami; a Zachariasz — syn Jonatana, syna Szemajasza, syna Mattaniasza, syna Micheasza, syna Zakkura, syna Asafa —",
      "i bracia jego: Szemajasz, Azareel, Milalaj, Gilalaj, Maaj, Netaneel, Juda, Chanani z instrumentami muzycznymi Dawida, męża Bożego; a Ezdrasz, uczony w Piśmie, kroczył przed nimi.",
      "Potem przeszli przy Bramie Źródlanej i zdążając wprost przed siebie, wstępowali po schodach do Miasta Dawidowego i schodzili przy murze obok pałacu Dawida, w kierunku Bramy Wodnej na wschodzie.",
      "Drugi chór dziękczynny natomiast szedł, począwszy ode mnie i [drugiej] części zwierzchników ludu, w lewo na murze, obok Wieży Piekarników aż do Muru Szerokiego;",
      "i minąwszy Bramę Efraimską, Bramę Jeszańską oraz Bramę Rybną i wieżę Chananeel, nadto Wieżę Seciny, [doszedł] aż do Bramy Owczej. I przystanęli przy Bramie Więziennej.",
      "Potem oba chóry dziękczynne ustawiły się przy domu Bożym, także ja oraz przy mnie znajdująca się połowa zwierzchników.",
      "A kapłani: Eliakim, Maasejasz, Miniamim, Micheasz, Elioenaj, Zachariasz, Chananiasz z trąbami;",
      "nadto Maasejasz, Szemajasz, Eleazar, Uzzi, Jochanan, Malkiasz, Elam i Ezer. Wtedy śpiewacy dali się słyszeć pod kierownictwem Jizrachiasza.",
      "Złożono także w owym dniu wielkie ofiary i radowano się, gdyż Bóg obdarzył ich weselem wielkim; również niewiasty i dzieci cieszyły się i radość Jerozolimy słychać było daleko.",
      "W owym czasie powołano mężów do nadzoru składnic, które przeznaczono na zapasy, świadczenia, produkty wyborowe i dziesięciny, aby w nich móc gromadzić z posiadłości miejskich udziały przewidziane przez prawo dla kapłanów i lewitów, gdyż Juda cieszył się kapłanami i lewitami, pełniącymi służbę.",
      "Spełniali oni służbę Boga swego i służbę oczyszczenia — jak również śpiewacy i odźwierni — według przepisu Dawida i syna jego Salomona.",
      "Za dni Dawida bowiem Asaf był kierownikiem śpiewaków oraz przewodniczył przy hymnach pochwalnych i dziękczynnych śpiewanych Bogu.",
      "I cały Izrael za dni Zorobabela i za dni Nehemiasza oddawał udziały śpiewaków i odźwiernych na codzienne utrzymanie, i przeznaczał lewitom należne święcone dary, lewici zaś oddawali synom Aarona, co im przysługiwało."
    ],
    [
      "W owym czasie czytano ludowi z księgi Mojżesza i znaleziono w niej taki przepis: „Żaden Amonita ani Moabita nie wejdzie nigdy do gminy Bożej,",
      "gdyż oni nie przyjęli synów Izraela chlebem i wodą, przekupili natomiast przeciw nim Balaama, aby ich przeklął; ale Bóg nasz zamienił tę klątwę na błogosławieństwo”.",
      "Gdy usłyszeli to prawo, wydalili z Izraela wszystkich cudzoziemców.",
      "Przedtem jednak kapłan Eliaszib, któremu dano w opiekę komnaty domu naszego Boga, krewny Tobiasza,",
      "urządził mu przestrzenną komnatę, w której dawniej przechowywano ofiarę mączną, kadzidło, sprzęty i dziesięcinę zboża, wina i oliwy, przydział lewitów, śpiewaków i stróżów bram, jak również świadczenia dla kapłanów.",
      "Gdy to wszystko działo się, nie byłem w Jerozolimie, albowiem w roku trzydziestym drugim Artakserksesa, króla Babilonii, pojechałem do króla, lecz po pewnym czasie uprosiłem od króla zwolnienie,",
      "Gdy przybyłem do Jerozolimy, odkryłem występek, który popełnił Eliaszib na korzyść Tobiasza, że urządził dla niego komnaty na dziedzińcach domu Bożego.",
      "Nie spodobało mi się to i wyrzuciłem wszelki sprzęt domowy Tobiasza z komnaty na ulicę,",
      "rozkazałem oczyścić te komnaty i przyniosłem z powrotem na to miejsce sprzęty domu Bożego, ofiarę mączną i kadzidło.",
      "Dowiedziałem się także, że udziały lewitów nie były dostarczane i że oni poszli, każdy na swoje pole, lewici i śpiewacy, którzy pełnili służbę.",
      "Wówczas czyniłem zwierzchnikom zarzuty i powiedziałem: „Dlaczego dom Boży jest zaniedbany?” I zebrałem [ponownie lewitów] i przydzieliłem ich na właściwe miejsca.",
      "A cała Judea dostarczała do składnic dziesięcinę zboża, wina i oliwy.",
      "A do zarządu nad składnicami wyznaczyłem kapłana Szelemiasza, pisarza Sadoka i Pedajasza spośród lewitów, a dla ich pomocy Chanana, syna Zakkura, syna Mattaniasza, albowiem ci znani byli z uczciwości. Do nich to należało dostarczać przydziały braciom swoim.",
      "Pamiętaj o tym, Boże mój, i nie wymaż moich pobożnych czynów, które spełniłem dla domu Boga mojego i dla jego obsługi.",
      "W owych dniach widziałem, jak w Judei ludzie tłoczyli w szabat prasę, przynosili wory zboża i kładli na osły, tak samo jak przywozili wino, grona, figi i różnego rodzaju ładunki do Jerozolimy w szabat. Upomniałem ich ze względu na dzień, w którym zamierzali sprzedawać [swoje] towary.",
      "Także Tyryjczycy, którzy tam zamieszkiwali, przywozili, ryby i różnego rodzaju towar i w szabat sprzedawali Żydom w Jerozolimie.",
      "Wtedy upomniałem szlachtę judzką i powiedziałem jej: „Co to za niegodziwa rzecz, którą czynicie, że gwałcicie szabat.",
      "Czyż nie podobnie postąpili ojcowie wasi? Dlatego też Bóg nasz na nas i na to miasto zesłał całe to nieszczęście. Wy znów chcecie ściągnąć jeszcze większy gniew na Izrael przez to, że znieważacie szabat”.",
      "A gdy mrok okrył bramy Jerozolimy przed szabatem, wydałem rozkaz zamknąć bramy i nakazałem trzymać je w zamknięciu aż po szabacie. Postawiłem również niektórych z moich ludzi przy bramach, ażeby nie wnoszono żadnego ładunku w dzień szabatu.",
      "Wtedy handlarze i sprzedawcy różnych towarów raz lub dwa razy pozostali nocą poza Jerozolimą.",
      "Wówczas ich ostrzegłem i powiedziałem: „Dlaczego nocujecie przed murem? Jeśli to się zdarzy ponownie, podniosę na was rękę”. Od tego czasu nie przychodzili w szabat.",
      "Nadto rozkazałem lewitom, aby się oczyścili i przyszli czuwać przy bramach, żeby uświęcono dzień szabatu. Pamiętaj także o tym, Boże mój, i zmiłuj się nade mną według wielkiego miłosierdzia Twego.",
      "W tym czasie widziałem również Żydów, którzy poślubili niewiasty aszdodyckie, amonickie albo moabickie,",
      "z których to synów połowa mówiła po aszdodycku czy innymi językami, a nie potrafili mówić po żydowsku.",
      "Wówczas zgromadziłem ich i przekląłem ich, niektórych z nich nawet uderzyłem i targałem za włosy, i zaklinałem ich na Boga: „Nie wolno wam wydawać córek waszych za ich synów. Nie wolno wam także brać córek ich dla swoich synów ani dla was za żony.",
      "Czyż nie przez to zgrzeszył Salomon, król Izraela? A przecież pomiędzy wielu narodami nie było króla podobnego do niego, i umiłowanym Boga był on, a Bóg uczynił go królem nad całym Izraelem, ale nawet jego skusiły do grzechu niewiasty cudzoziemki.",
      "Czy wobec tego nie jest to rzeczą niesłychaną z waszej strony, że popadacie w taką samą wielką podłość i sprzeniewierzacie się Bogu naszemu, gdy poślubiacie niewiasty cudzoziemki?”",
      "A jeden z synów Jojady, syna arcykapłana Eliasziba, był zięciem Choronity Sanballata. Tego przepędziłem od siebie.",
      "Nie zapomnij im, Boże mój, tego splamienia kapłaństwa i przymierza z kapłanami i z lewitami.",
      "I oczyściłem ich z wszelkiego co obce, i ustaliłem przepisy dla kapłanów i lewitów, tak że każdy był w swoim dziale;",
      "także przepisy o dostarczaniu opału w określonym czasie i o pierwocinach. Pamiętaj o tym, Boże mój, na moje dobro."
    ]
  ],
  [
    [
      "A było to za dni Aswerusa. Aswerus ten panował od Indii do Etiopii nad 127 państwami.",
      "W owych dniach, kiedy król Aswerus zajmował tron królestwa swego, który znajdował się na zamku w Suzie,",
      "w trzecim roku swego panowania wydał ucztę wszystkim książętom swoim i sługom swoim i najdzielniejszym Persom i Medom, magnatom i rządcom prowincji, którzy z nim razem byli.",
      "Przy tym pokazał bogactwo i majestat królestwa swego i blask chwały swej wielkości przez wiele dni, to jest przez dni sto osiemdziesiąt.",
      "A gdy się skończyły owe dni, wydał król ucztę wszystkiemu ludowi, który znajdował się na zamku w Suzie, od największych, aż do najmniejszych, przez siedem dni na dziedzińcu ogrodu przy pałacu króla.",
      "Białe kotary i bawełniana tkanina, i błękitna purpura zwieszały się z białego marmuru na bisiorowych i szkarłatnych sznurach, na pierścieniach ze srebra. Sofy złote i srebrne stały na posadzce z kamieni koloru szmaragdu i białego marmuru i na lśniącej mozaice.",
      "Napoje zaś podawano w naczyniach złotych, a zastawa była z naczyń różnych, a wina królewskiego wiele według zwyczaju króla.",
      "Picie odbywało się według polecenia: nie było nikogo przymuszającego, bo tak zarządził król wszystkim urzędnikom domu swego: niech każdy czyni, co się mu podoba.",
      "Także królowa Waszti wydała ucztę dla niewiast w pałacu królewskim, który należał do króla Aswerusa.",
      "W siódmym dniu, kiedy już rozweseliło się winem serce króla, rzekł do Mehumana, Biseta, Harbona, Bigtaja, Abagta, Setera i Charkasa, siedmiu eunuchów usługujących królowi Aswerusowi,",
      "aby przywiedli przed oblicze króla królowę Waszti w koronie królewskiej celem pokazania ludowi i książętom jej piękności, odznaczała się bowiem pięknym wyglądem.",
      "I sprzeciwiła się królowa Waszti, aby iść na rozkaz króla, który eunuchowie mieli w rękach, i rozgniewał się król i gniew zapłonął w nim.",
      "I rzekł król do mędrców znających czasy — bo taki był rozkaz króla do wszystkich znających prawo i sąd —",
      "i rozkazał przywołać do siebie Karszena, Szetara, Admata, Tarszisza, Meresa, Mersena, Memuchana, siedmiu książąt perskich i medyjskich, którzy oglądali oblicze króla i zajmowali w królestwie pierwsze miejsca:",
      "[I zapytał] „Jak według prawa należy postąpić z królową Waszti, która nie wypełniła rozkazu króla, jaki eunuchowie mieli w rękach”.",
      "Na to odpowiedział Memuchan w obecności króla i książąt: „Nie tylko przeciw samemu królowi wykroczyła królowa Waszti, lecz także przeciw wszystkim książętom i wszystkim narodom, które zamieszkują kraje króla Aswerusa.",
      "Gdy wieść o zachowaniu się królowej rozejdzie się pośród wszystkich niewiast, wtedy wzgardzą mężami swoimi w oczach swoich i powiedzą im: „król Aswerus polecił przyprowadzić królowę Waszti do niego, a ona nie poszła”.",
      "W dzień ten księżniczki Medów i Persów, gdy się dowiedzą o zachowaniu się królowej, powiedzą do wszystkich książąt króla, że dość już pogardy i gniewu.",
      "Jeśli się to królowi podoba, to niech wyjdzie dekret królewski od niego i niech będzie napisane w prawach perskich i medyjskich i niech nie przeminie bez echa to, że nie przyjdzie już więcej Waszti przed oblicze króla Aswerusa, a jej godność królewską niech da król jej przyjaciółce, godniejszej od niej.",
      "A gdy usłyszą dekret króla, wydany do całego królestwa — a wielkie jest ono — wszystkie niewiasty oddadzą cześć mężom swoim od największego do najmniejszego”.",
      "I spodobała się ta rada królowi i książętom jego i uczynił król według słów Memuchana.",
      "I wysłał listy do wszystkich państw królewskich, do każdej krainy w ich piśmie i do każdego narodu w jego własnym języku, aby każdy mąż był panem w domu swoim i mówił, co się mu podoba."
    ],
    [
      "Po tych wypadkach, gdy minął gniew króla Aswerusa, przypomniał on sobie Waszti, to co ona uczyniła i to co postanowiono co do jej osoby.",
      "I powiedzieli dworzanie króla, którzy straż przy nim pełnili: „Niech szukają królowi młodych dziewcząt o pięknym wyglądzie",
      "i niech zamianuje król urzędników we wszystkich państwach królestwa swego i niech zgromadzą wszystkie młode dziewczęta o pięknym wyglądzie na zamek w Suzie, do domu kobiet, pod opiekę Hegaja, eunucha królewskiego, stróża niewiast, i niech da im wonne olejki.",
      "Ta panna, która się królowi spodoba, będzie królową na miejsce Waszti”. I spodobała się ta mowa królowi i postąpił zgodnie z nią.",
      "A był na zamku w Suzie mąż imieniem Mardocheusz, syn Jaira, syn Szemejasza, syn Kisza, człowiek z pokolenia Beniamina.",
      "Ten został uprowadzony z Jeruzalem w czasie uprowadzenia razem z Jechoniaszem, królem judzkim, którego wziął do niewoli Nabuchodonozor, król Babilonu.",
      "A on był opiekunem Hadassy, to jEstery, córki stryja swego, bo nie miała ona ojca ani matki. Była to panna o pięknej postaci i miłym wyglądzie; a gdy umarli jej ojciec i matka, przyjął ją Mardocheusz za córkę.",
      "Gdy rozeszła się wieść o poleceniu królewskim i jego rozkazie i gdy zgromadzono wiele dziewcząt na zamku w Suzie pod opieką Hegaja, wzięta też została Estera do domu króla pod opiekę Hegaja, stróża kobiet.",
      "I spodobała mu się dziewczyna i zyskała względy u niego i udał się do niej z olejkami i z [należną jej] częścią [utrzymania]. Dał jej też siedem dziewcząt z domu króla za towarzyszki i przeniósł ją i jej dziewczęta do lepszego miejsca w domu kobiet.",
      "I nie ujawniła Estera swego ludu i pochodzenia, ponieważ Mardocheusz rozkazał jej, aby nic nie mówiła.",
      "Mardocheusz zaś przechadzał się codziennie na wprost przedsionka domu kobiet, aby dowiadywać się o zdrowie Estery i co się z nią dzieje.",
      "A gdy przyszła kolej na każdą dziewczynę, aby pójść do króla Aswerusa, pod koniec jej pobytu, wedle prawa kobiet, tj. po dwunastu miesiącach — ponieważ wtedy dni ich namaszczenia kończyły się, sześć miesięcy olejkiem mirrowym, a sześć miesięcy balsamami i pachnidłami kobiecymi —",
      "wtedy dopiero dziewczyna szła do króla. Wszystko, czego zażądała, dawano jej, aby mogła to wziąć z sobą do domu króla.",
      "Wieczorem szła, a rano wracała do drugiego domu kobiet pod opiekę Szaaszgaza, eunucha królewskiego, stróża nałożnic. Nie przychodziła ona już do króla, chyba że król jej zapragnął i wezwał ją imiennie.",
      "A gdy przyszła kolej na Esterę, córkę Abichaila, stryja Mardocheusza, który wziął ją za córkę, aby poszła do króla, nie żądała niczego, jak tylko to, co polecił Hegaj, eunuch królewski, stróż kobiet. I taka była Estera, i zyskała względy w oczach wszystkich, którzy na nią patrzyli.",
      "I zabrano Esterę do króla Aswerusa, do jego pałacu królewskiego, w dziesiątym miesiącu, to jw miesiącu Tebet, w siódmym roku jego królowania.",
      "I umiłował król Esterę nad wszystkie niewiasty i znalazła łaskę i względy u niego ponad wszystkie panny, i włożył na jej głowę królewską koronę, i uczynił ją królową na miejsce Waszti.",
      "Wydał także król wielką ucztę wszystkim książętom swoim i sługom swoim, ucztę Estery, a państwa uwolnił od podatków i dał im dary, stosownie do hojności króla.",
      "A gdy zabrano dziewczęta po raz drugi i Mardocheusz siedział w Bramie Królewskiej,",
      "Estera nie powiedziała o swoim pochodzeniu i o narodzie, tak jak to polecił jej Mardocheusz. I uczyniła Estera zgodnie z poleceniem Mardocheusza, tak jakby była jeszcze pod jego opieką.",
      "A Mardocheusz w tych dniach był przy Bramie Królewskiej. A niezadowoleni dwaj eunuchowie królewscy Bigtan i Teresz, spomiędzy „stróżów progu” szukali sposobności, aby podnieść rękę na króla Aswerusa.",
      "I doszła wiadomość o sprawie tej do Mardocheusza i powiedział o tym królowej Esterze, a Estera oznajmiła królowi w imieniu Mardocheusza.",
      "Tak została wyśledzona sprawa i odkryta, i powieszono obu na drzewie i zapisano to w księdze kronik w obecności króla."
    ],
    [
      "Po tych wydarzeniach król Aswerus uczynił wielkim Amana, syna Chamedaty, Agagejczyka, i wywyższył go i umieścił tron jego ponad wszystkimi książętami, którzy przy nim byli.",
      "Wszyscy słudzy króla, którzy stali w bramie, klękali i padali na twarz przed Amanem, ponieważ taki rozkaz wydał król co do jego osoby. A Mardocheusz nie klękał i nie padał na twarz.",
      "Wtedy powiedzieli słudzy królewscy, którzy stali w bramie, Mardocheuszowi: „Dlaczego ty przestępujesz polecenie króla?”",
      "I mówili do niego codziennie, ale on ich nie słuchał, i powiedzieli Amanowi, aby się przekonać, jak potoczą się sprawy Mardocheusza, ponieważ powiedział im on, że jest Żydem.",
      "I zauważył Aman, że Mardocheusz nie klękał i nie padał na twarz, i napełnił się Aman gniewem.",
      "Uważał jednak za niegodne w oczach swoich podnieść rękę na samego Mardocheusza. Szukał tedy Aman sposobności, aby wytępić wszystkich Żydów w całym królestwie Aswerusa, to jnaród Mardocheusza.",
      "Od pierwszego miesiąca, to jmiesiąca Nisan, w dwunastym roku króla Aswerusa, rzucano „pur”, to jlos, w obecności Amana na każdy dzień i na każdy miesiąc aż do dwunastego miesiąca Adar.",
      "Potem rzekł Aman do króla Aswerusa: „Jpewien naród rozproszony i odłączony od narodów we wszystkich państwach królestwa twego, a prawa jego są inne niż każdego innego narodu. Praw króla oni nie wykonują i w interesie króla leży, aby ich nie zostawiać w spokoju.",
      "Jeśli król uzna to za dobre, niech wyda dekret, aby ich wytracić, a ja wpłacę na ręce wykonawców tego dzieła dziesięć tysięcy talentów srebra, aby je wpłacili do skarbca królewskiego”.",
      "Na to król zdjął sygnet swój i dał go Amanowi, synowi Chamedaty, Agagejczykowi, wrogowi Żydów.",
      "I powiedział król do Amana: „Srebro pozostawiam tobie i lud ten, abyś uczynił z nim to, co się wydaje słuszne w oczach twoich”.",
      "I zawołano pisarzy królewskich w miesiącu pierwszym dnia trzynastego i napisano wszystko, co rozkazał Aman do satrapów króla i do namiestników, którzy stali na czele wszystkich państw, i do książąt poszczególnych narodów; napisano do każdego państwa ich jego pismem i do poszczególnego narodu w jego języku w imieniu króla Aswerusa i opieczętowano sygnetem królewskim.",
      "Potem wysłano listy przez ręce gońców do wszystkich państw króla, aby wygubić i wybić, i wyniszczyć wszystkich Żydów od chłopca do starca, dzieci i kobiety w tym samym dniu, to jw dniu trzynastym miesiąca dwunastego, to jmiesiąca Adar, a majątek ich skonfiskować.",
      "Odpis pisma został dostarczony wszystkim państwom jako ustawa, i ogłoszono wszystkim narodom, aby były gotowe na ten dzień.",
      "Gońcy pobiegli przynaglani rozkazem królewskim, a dekret ogłoszono na zamku w Suzie. Król i Aman siedzieli i pili, miasto zaś Suza było w rozterce."
    ],
    [
      "A Mardocheusz wiedział o wszystkim, co czyniono, rozdarł szaty swoje i okrył się worem i popiołem, i wyszedł na środek miasta, i lamentował płacząc wielce i gorzko.",
      "I przyszedł aż pod Bramę Królewską, ponieważ nie wolno było wejść do samej Bramy Króla przyodzianemu w wór pokutny.",
      "A w każdym państwie, wszędzie dokąd dekret króla i prawo jego dotarły, powstał wielki smutek u Żydów i posty, i płacz i lament. Wór pokutny i popiół stanowił posłanie dla wielu.",
      "I przyszły służące Estery i jej eunuchowie, i powiedzieli jej o tym. Wtedy królowa zlękła się bardzo i posłała szaty, aby ubrać Mardocheusza i zdjąć wór z niego, ale on nie przyjął.",
      "Wtedy zawołała Estera Hataka, który spośród eunuchów królewskich usługiwał jej osobiście, i poleciła mu, aby w sprawie Mardocheusza dowiedział się, po co to wszystko i dlaczego.",
      "I poszedł Hatak do Mardocheusza na rynek miasta, który był przed Bramą Królewską.",
      "Mardocheusz opowiedział mu wszystko, co się zdarzyło, i dokładnie powiadomił go o sumie srebra, którą Aman przyrzekł wpłacić do skarbców królewskich za Żydów, skoro tylko będzie mógł ich wygładzić.",
      "I odpis dokumentu prawnego, który wydano w Suzie, aby ich wygładzić, dał mu do pokazania Esterze celem powiadomienia jej i polecenia, aby poszła do króla i błagała go o łaskę, i prosiła przed nim za ludem swoim.",
      "A Hatak odszedł i powiedział Esterze słowa Mardocheusza.",
      "I odpowiedziała Estera Hatakowi i poleciła mu iść do Mardocheusza:",
      "„Wszyscy słudzy króla i lud prowincji królewskich wiedzą, że jedno dla nich jest prawo: dla każdego mężczyzny i każdej kobiety, którzy udają się do króla na dziedziniec wewnętrzny, a którzy nie otrzymali wezwania, mają być zabici, chyba że król wyciągnie nad nimi złote berło, to wtedy pozostaną przy życiu. A mnie nie zawołano, abym poszła do króla, już od dni trzydziestu”.",
      "I powiedziano Mardocheuszowi słowa Estery.",
      "Wtedy Mardocheusz rzekł, aby odpowiedzieli Esterze: „Nie myśl sobie w sercu swoim, że uratujesz się w domu króla, jedyna ze wszystkich Żydów,",
      "bo jeśli ty zachowasz milczenie w tym czasie, uwolnienie i ratunek dla Żydów przyjdzie z innego miejsca, a ty i dom ojca twego zginiecie. A kto wie, czy nie na tę chwilę dostąpiłaś godności królowej?”",
      "I rzekła Estera, aby odpowiedziano Mardocheuszowi:",
      "„Idź, zgromadź wszystkich Żydów, którzy znajdują się w Suzie, niech poszczą za mnie, nie jedząc i nie pijąc trzy dni, nocą i dniem. Ja też i dziewczęta moje będziemy pościły podobnie. Potem pójdę do króla, choć to nie zgadza się z prawem, a jeśli zginę, to zginę”.",
      "I poszedł Mardocheusz i uczynił stosownie do tego wszystkiego, co mu poleciła Estera."
    ],
    [
      "A działo się to dnia trzeciego. Estera ubrała się po królewsku i weszła do wewnętrznego dziedzińca domu królewskiego, naprzeciwko pokojów króla. Król siedział wtedy na swoim królewskim tronie w sali królewskiej naprzeciw bramy wejściowej pałacu.",
      "A gdy król zobaczył Esterą stojącą na dziedzińcu, znalazła łaskę w oczach jego, i wyciągnął król do Estery berło złote, które miął w ręce swojej, i zbliżyła się Estera, i dotknęła się końca berła.",
      "I rzekł król do niej: „Co ci się stało, królowo Estero, i jaka jest prośba twoja? Choćby to była połowa królestwa, będzie ci dane”.",
      "Na to Estera odpowiedziała: „Jeśli się to podoba królowi, niech przyjdzie król i Aman na ucztę, którą ja przygotowałam dla niego”.",
      "I rzekł król: „Zawołajcie szybko Amana, aby spełnił wolę Estery”. Tak przyszedł król i Aman na ucztę, którą Estera wydała.",
      "I odezwał się król do Estery po napiciu się wina: „Jaka jest prośba twoja, a będzie spełniona, i co za życzenie twoje, choćby to, była połowa królestwa, stanie się”.",
      "Na to odpowiedziała Estera i rzekła: „Oto prośba moja i życzenie moje:",
      "Jeśli znalazłam łaskę u króla i jeśli to król uznaje za słuszne, aby wypełnić moją prośbę i spełnić moje życzenie, to niech przyjdzie król i Aman [jeszcze jutro] na ucztę, którą przygotowałam dla nich, a jutro uczynię wedle słowa króla”.",
      "I wyszedł Aman w dniu tym wesoły i w dobrej myśli. Ale gdy ujrzał Aman Mardocheusza w Bramie Królewskiej, a on ani nie wstał, ani się nie poruszył przed nim, napełnił się Aman gniewem na Mardocheusza.",
      "Mimo tego opanował się Aman i poszedł do domu swego. Potem posłał i polecił, aby przyszli przyjaciele jego i żona jego Zeresz.",
      "I opowiedział im Aman o wspaniałości bogactwa swego i o mnóstwie synów swoich i o wszystkim, jak to wielkim uczynił go król i jak wyniósł go ponad książęta i sługi królewskie.",
      "I mówił Aman: „Nawet królowa Estera nie zaprosiła na ucztę z królem, którą wydała, nikogo prócz mnie, a także na jutro mam zaproszenie do niej razem z królem.",
      "Lecz wszystko to jest dla mnie niczym, jak długo patrzę na Mardocheusza, Żyda, siedzącego w Bramie”.",
      "Na to odpowiedziała mu żona jego, Zeresz, i wszyscy przyjaciele jego: „Niech postawią drzewo wielkie na pięćdziesiąt łokci, a rano powiedz królowi, niech powieszą na nim Mardocheusza, i idź na ucztę z królem wesoły”. I spodobała się ta rada Amanowi, i rozkazał postawić drzewo."
    ],
    [
      "A tej nocy odszedł sen królowi i polecił, aby przyniesiono księgę pamiątkową kronik i odczytano ją przed królem.",
      "Ta znaleziono zapisane to, co powiedział Mardocheusz o Bigtanie i Tereszu, dwóch eunuchach królewskich spomiędzy „stróżów progu”, którzy usiłowali podnieść rękę na króla Aswerusa.",
      "I rzekł król: „Co uczyniono, aby uczcić i wsławić za to Mardocheusza?” I odpowiedzieli królowi dworzanie, którzy mu usługiwali: „Nie uczyniono dla niego nic”.",
      "Na to rzekł król: „Kto jna dziedzińcu?” A Aman przyszedł na zewnętrzny dziedziniec pałacu królewskiego, aby zapytać króla, czy może powiesić Mardocheusza na drzewie, które przygotował dla niego.",
      "I powiedzieli słudzy króla do niego: „Oto Aman stoi na dziedzińcu”. I rzekł król: „Niech wejdzie”.",
      "I przyszedł Aman, a król rzekł do niego: „Co należy uczynić mężowi, którego król chce uczcić?” A Aman mówił sam do siebie: „Komuż by król chciał oddać większą cześć niż mnie?”",
      "I powiedział Aman królowi: „Dla męża, którego król chce uczcić,",
      "niech sprowadzą szatę królewską, w którą król się ubiera, i konia, na którym jeździ król, i niech mu włożą na głowę koronę królewską.",
      "Podając zaś szaty i konia do rąk jednego spośród najznakomitszych książąt króla, niech ubiorą męża, którego król chce uczcić, i niech go obwożą na koniu po placu miejskim i niech wołają przed nim: „Oto, co uczyniono mężowi, którego król chciał uczcić!”",
      "I rzekł król do Amana: „Szybko weź szatę i konia, i jak powiedziałeś, tak uczyń Żydowi Mardocheuszowi, który siedzi w Bramie Królewskiej. Nie opuść ani słowa z tego wszystkiego, co powiedziałeś!”",
      "Wziął więc Aman szatę i konia i ubrał Mardocheusza, i obwoził go po placu miejskim, i wołał przed nim: „Oto, co czyni się dla męża, którego król chce uczcić”.",
      "Potem powrócił Mardocheusz do Bramy Królewskiej, a Aman pośpieszył do domu swego smutny, z nakrytą twarzą.",
      "I opowiedział Aman żonie swojej, Zeresz, i wszystkim przyjaciołom swoim wszystko, co go spotkało. I odpowiedzieli mu przyjaciele jego i żona jego, Zeresz: „Jeżeli Mardocheusz jest z narodu żydowskiego, a ty zacząłeś przed nim upadać, to nie zwyciężysz go, raczej upadając przed nim — niewątpliwie upadniesz”.",
      "A gdy oni jeszcze z nim rozmawiali, szybko przyszli eunuchowie królewscy i przynaglali Amana, aby szedł na ucztę, którą wydała Estera."
    ],
    [
      "Przyszedł tedy król i Aman, aby ucztować z królową Esterą.",
      "A król rzekł do Estery także w drugim dniu podczas picia wina: „Jaka jest prośba twoja, królowo Estero, a będzie ci dane; i co za życzenie twoje? Choćby to była połowa królestwa, spełni się”.",
      "Na to odpowiedziała królowa Estera i rzekła: „Jeśli znalazłam łaskę w oczach twoich, królu, i jeśli się to królowi podoba, niech będzie darowane mi życie na moją prośbę i lud mój na moje życzenie.",
      "Albowiem sprzedano nas, mnie i lud mój, aby nas wygładzić, wymordować i zniszczyć. Gdyby nas tylko jako niewolników i niewolnice sprzedano, milczałabym, chociaż nie wynagrodzi nigdy ciemiężyciel szkody królowi”.",
      "A na to odpowiedział król Aswerus i rzekł królowej Esterze: „Któż jest ten, który zawziął się w sercu swoim, aby to uczynić i gdzie on jest?”",
      "I odpowiedziała Estera: „Mężem ciemiężycielem i wrogiem jest Aman, ten zły duch”. Aman zaś zatrwożył się wobec króla i królowej.",
      "Wtedy król w gniewie swoim wstał od picia wina i [poszedł] do pałacowego ogrodu. Aman zaś stanął przed królową Esterą, aby prosić o życie swoje, ponieważ dostrzegł, że zbliża się ku niemu nieszczęście od strony króla.",
      "Potem król wrócił z pałacowego ogrodu do domu, gdzie pito wino, Aman zaś upadł na łoże, na którym spoczywała Estera. A na to król rzekł: „Czy jeszcze chce zniesławić królowę w mojej obecności u mnie w domu?” Słowo wyszło z ust króla, a twarz Amana zakryto.",
      "I rzekł Charbona, jeden z eunuchów, którzy pełnili służbę przed królem: „Oto drzewo, które postawił Aman dla Mardocheusza, który radził dobrze królowi, stoi przed domem Amana, wysokie na pięćdziesiąt łokci”. I rzekł król: „Powieście go na nim!”",
      "I powieszono Amana na drzewie, które przygotował Mardocheuszowi, i uspokoił się gniew króla."
    ],
    [
      "Tego dnia podarował król Aswerus królowej Esterze dom Amana, dręczyciela Żydów, Mardocheusz zaś dostał się przed oblicze króla, ponieważ powiedziała Estera, kim on był dla niej.",
      "Król zaś zdjął swój sygnet, który zabrał Amanowi i dał go Mardocheuszowi. Estera zaś uczyniła Mardocheusza przełożonym nad domem Amana.",
      "I znowu Estera przemówiła do króla i upadła do nóg jego i płakała, i błagała go o łaskę, aby usunął złość Amana, Agagejczyka, i zamiar jego skierowany przeciwko Żydom.",
      "A król wyciągnął do Estery berło złote i podniosła się Estera, i stanęła przed królem,",
      "i rzekła: „Jeśli się to podoba krolowi i jeśli znalazłam łaskę u niego, i jeśli królowi to odpowiada, a ja jestem mu miłą, niech zostanie napisane, aby wycofano listy, plan Amana, syna Chamedaty, który napisał, aby wygubić Żydów mieszkających we wszystkich państwach króla.",
      "Bo jakże mogłabym patrzeć na zło, które spadnie na lud mój, i jak mogłabym patrzeć na zgubę ich, mojego narodu?”",
      "Wtedy rzekł król Aswerus do królowej Estery i Żyda Mardocheusza: „Oto dałem Esterze dom Amana, a jego powiesili na drzewie, ponieważ ściągnął rękę swoją na Żydów.",
      "Wy zaś, jeśli uznacie to za dobre w oczach swoich, napiszcie w sprawie Żydów w imieniu króla i zapieczętujcie sygnetem, ponieważ pismo króla, napisane w imieniu króla i zapieczętowane sygnetem króla, jest nieodwołalne”.",
      "I zawołano pisarzy królewskich w tym czasie w trzecim miesiącu, to jest miesiącu Siwan w dniu dwudziestym trzecim, i napisano według tego wszystkiego, co rozkazał Mardocheusz, do Żydów i do rządców, i do namiestników, i książąt państw [które rozciągają się] od Indii aż do Etiopii, to jest do 127 państw, do poszczególnych państw ich pismem i do poszczególnych ludów ich językiem, i do Żydów ich pismem i ich językiem.",
      "I napisał w imieniu króla Aswerusa pismo, i zapieczętował sygnetem króla, i posłał przez gońców jadących na koniach, wierzchowcami królewskimi, na źrebcach ze stadniny królewskiej,",
      "że król pozwala Żydom, mieszkającym w poszczególnych miastach, zgromadzić się i stanąć w obronie swego życia, aby mogli wytracić, wymordować i wygubić wszystkich zbrojnych swoich wrogów wśród ludów i państw wraz z ich niemowlętami i kobietami, a także aby zabrali ich majętność,",
      "w jednym dniu, we wszystkich państwach króla Aswerusa, dnia trzynastego miesiąca dwunastego, to jmiesiąca Adar.",
      "Odpis pisma został ogłoszony we wszystkich państwach z mocą prawa, aby było wiadome wszystkim ludom, że Żydzi będą gotowi na ten dzień do pomsty nad nieprzyjaciółmi swymi.",
      "Gońcy konni, gońcy królewscy, pędzili śpiesząc się, przynaglani rozkazem króla, dekret zaś króla został ogłoszony na zamku w Suzie.",
      "Mardocheusz zaś wyszedł od króla w szacie królewskiej z ciemnej purpury i w białym odzieniu, w koronie złotej i wielkiej, w płaszczu bisiorowym i szkarłatnym, a miasto Suza cieszyło się i weseliło.",
      "Dla Żydów nastało światło i wesele, i radość, i sława.",
      "We wszystkich bez wyjątku państwach i w każdym mieście, w miejscu dokąd dotarło słowo króla i prawo jego, radość i wesele było dla Żydów, uczty i dzień zabawy. Wielu spośród narodów państwa perskiego przechodziło na judaizm, ponieważ padł na nich strach przed Żydami."
    ],
    [
      "W dwunastym miesiącu, to jw miesiącu Adar, trzynastego w nim dnia, gdy się rozszedł dekret króla i rozkaz jego, który miał być wypełniony w dniu, w którym spodziewali się wrogowie Żydów, że będą panowali nad nimi, zmieniło się wszystko, ponieważ Żydzi zapanowali nad tymi, którzy ich nienawidzili.",
      "I zgromadzili się Żydzi we wszystkich miastach swoich, we wszystkich państwach króla Aswerusa, aby podnieść rękę na tych, którzy pragnęli ich zguby. Nikt nie stawił im czoła, ponieważ strach przed nimi padł na wszystkie narody.",
      "Wszyscy zaś książęta państw i rządcy, i namiestnicy wykonawcy dzieł, które należą do króla, wywyższali Żydów, bo padł na nich strach przed Mardocheuszem.",
      "Mardocheusz bowiem był wielki w domu królewskim i sława jego rosła po wszystkich państwach, tak że Mardocheusz wzrastał i coraz to większy się stawał.",
      "Tak pokonali Żydzi wszystkich swoich wrogów przez uderzenie mieczem, przez zabójstwa i zagładę i zrobili z nienawidzącymi ich wszystko, co chcieli.",
      "Na zamku w Suzie zabili Żydzi i wycięli pięciuset mężczyzn.",
      "I Parszandata, i Dalfona, i Asfata,",
      "i Porata, i Adalię, i Aridata,",
      "i Parmaszta, i Arisaja, i Aridaja, i Jezata —",
      "dziesięciu synów Amana, syna Chamedaty, dręczyciela Żydów zabili, ale na majątek ich nie wyciągnęli ręki.",
      "W tym samym dniu dowiedział się król o liczbie zabitych na zamku w Suzie.",
      "Król rzekł do królowej Estery: „W Suzie na zamku zabili Żydzi i wytracili pięciuset mężów i dziesięciu synów Amana. A w pozostałych państwach króla co uczynili? I jakie jest jeszcze twoje życzenie, a będzie dane tobie, i co za pragnienie dalsze, a stanie się”.",
      "I rzekła Estera: „Jeśli królowi to się podoba, to niech pozwolą także jutro Żydom, którzy są w Suzie, na działanie według dekretu z dnia dzisiejszego, aby mogli dziesięciu synów Amana powiesić na szubienicy”.",
      "I rzekł król: „Niech się tak stanie”. I wydano zarządzenie w Suzie i dziesięciu synów Amana powieszono.",
      "A Żydzi, którzy byli w Suzie, zgromadzili się także w dniu czternastym miesiąca Adar i zabili w Suzie trzystu mężczyzn, ale na majątek ich ręki nie wyciągnęli.",
      "Reszta Żydów, którzy w państwach króla mieszkali, zgromadziła się i stanęła w obronie życia swego, i uwolnili się od wrogów swoich i zabili nienawidzących ich 75 tysięcy, ale na majątek ich nie wyciągnęli ręki.",
      "Tak było trzynastego dnia miesiąca Adar. A czternastego odpoczęli i urządzili tegoż dnia ucztę i zabawę.",
      "Żydzi zaś, którzy byli w Suzie, zgromadzili się trzynastego i czternastego, a piętnastego odpoczęli i urządzili sobie tegoż dnia ucztę i zabawę.",
      "Dlatego Żydzi mieszkający w miastach obchodzą dzień czternastego Adar jako dzień radości i picia, i dzień zabawy oraz posyłania sobie darów z żywności, jeden drugiemu.",
      "A Mardocheusz opisał te wypadki i rozesłał listy do wszystkich Żydów, którzy byli we wszystkich państwach króla Aswerusa, blisko i daleko,",
      "aby im wydać polecenie, że mają obchodzić jako święto dzień czternasty w miesiącu Adar i piętnasty w nim po wszystkie czasy,",
      "jako dni, w których Żydzi uwolnili się od nieprzyjaciół swoich i miesiąc, który obrócił się im ze smutku w radość i z żałoby stał się dla nich dniem wesela, aby obchodzili je jako dni ucztowania i wesela, posyłając innym z zapasów żywności, a ubogim dary.",
      "A Żydzi przekazywali to, co rozpoczęli czynić i co napisał Mardocheusz,",
      "że Aman, syn Chamedaty, Agagejczyk, wróg wszystkich Żydów, powziął plan przeciw Żydom, aby ich wygubić i rzucił „pur”, to jest los, aby zniszczyć ich i wygładzić.",
      "A gdy doszła wieść o tym do króla, wydał dekret na piśmie: „Niech się obróci zły jego zamiar, jaki zgotował Żydom, na jego głowę”. I powiesili jego i synów jego na drzewie.",
      "Dlatego nazwano dni one Purim stosownie do nazwy pur. Również na podstawie wszystkich słów listu tego i na podstawie tego, co przeżyli i co ich dotknęło,",
      "Żydzi postanowili i wzięli na siebie i na potomstwo swoje, i na wszystkich przyłączających się do nich, obowiązek nieprzemijający obchodzenia owych dni stosownie do pisma i stosownie do czasu po wszystkie lata.",
      "Dni owe będą wspominane i świętowane we wszystkich pokoleniach z rodziny na rodzinę i z państwa do państwa, i z miasta do miasta. I dni owe Purim nie zaginą wśród Żydów i pamięć ich nie ustanie u potomnych.",
      "Napisała także królowa Estera, córka Abichaila, i Żyd Mardocheusz z wielkim naciskiem to, aby ten drugi list Purim obowiązywał jako prawo.",
      "I rozesłano pismo do wszystkich Żydów w 127 państwach królestwa Aswerusa, pismo pokoju i prawdy,",
      "aby utrwalić owe dni Purim w czasach ich, jak je przedtem ustanowił Żyd Mardocheusz i królowa Estera, i jak postanowili dla siebie i dla potomnych swoich przepisy postu i pokutowania.",
      "I tak rozporządzenie Estery umocniło przepisy w sprawie owego święta Purim, i spisane zostało to w księdze."
    ],
    [
      "I nałożył król Aswerus podatek na kraj i na wyspy morza.",
      "A wszystkie dzieła jego potęgi i mocy, i opis wielkości Mardocheusza, którego król uczynił wielkim, czyż te sprawy nie są napisane w księdze kronik króla Medów i Persów?",
      "Albowiem Żyd Mardocheusz był drugim po królu Aswerusie i wielkim dla Żydów, i umiłowanym przez mnóstwo braci swoich. Troszczył się o dobro ludu swego i zabiegał o szczęście całego swojego narodu."
    ]
  ],
  [
    [
      "Był niegdyś w kraju Us pewien człowiek imieniem Hiob. A był to mąż doskonały, prawy, bogobojny, stroniący od zła.",
      "Toteż urodziło mu się siedmiu synów i trzy córki,",
      "ponadto zaś posiadał siedem tysięcy owiec, trzy tysiące wielbłądów, pięćset jarzm wołów, pięćset oślic oraz bardzo wiele sług. Był zatem człowiekiem najznamienitszym ze wszystkich mieszkańców Wschodu.",
      "Synowie jego raz po raz urządzali ucztę; każdy w swym domu, w dniu, [który kolejno przypadał] na niego. Słali oni wtedy zaproszenie trzem swoim siostrom, aby jadły i piły z nimi.",
      "Gdy zaś dni tego ucztowania dobiegły końca, Hiob od razu przystępował do oczyszczenia swych, synów: wstawał wczesnym rankiem i składał za każdego z; nich ofiarę całopalną. A przy tym tak mawiał: „Może synowie moi zgrzeszyli, bluźniąc Bogu w myślach swoich”. Tak czynił Hiob za każdym razem.",
      "Gdy pewnego dnia synowie Boga przyszli, aby stawić się przed Jahwe, przyszedł z nimi także Szatan.",
      "Jahwe zapytał Szatana: „Skąd przybywasz?” Szatan zaś odpowiedział Jahwe: „Z przepatrywania ziemi [podczas] wędrówki po niej”.",
      "Wtedy Jahwe rzekł do Szatana: „Czy zwróciłeś uwagę na mego sługę Hioba: że nie ma na ziemi człowieka, który by tak jak on był doskonały i prawy, bogobojny i stroniący od zła?”",
      "A na to Szatan odpowiedział Jahwe tymi słowy: „Czyż Hiob jest bogobojny bezinteresownie?",
      "gdy nagle wicher gwałtowny zerwał się od strony pustyni, uderzył w cztery węgły domu, który zawalił się na [twoje] dzieci, i one zginęły. Tylko ja sam ocalałem, aby ci [to] oznajmić!”",
      "Ale tylko wyciągnij rękę i dotknij tego, co on posiada, na pewno będzie Ci w oczy złorzeczył!”",
      "Jahwe rzekł do Szatana: „Oto wszystko, co on posiada, w twojej jest mocy; tylko na niego [samego] nie podnoś ręki”. I Szatan odszedł sprzed oblicza Jahwe.",
      "Pewnego dnia, kiedy synowie i córki Hioba jedli i pili wino [na uczcie] w domu ich najstarszego brata,",
      "przybiegł do Hioba człowiek z taką wieścią: „Gdy woły chodziły w zaprzęgach, orząc [ziemię], a oślice pasły się opodal,",
      "Sabejczycy napadli i uprowadzili woły i oślice, pozabijawszy sługi mieczem. Tylko ja sam ocalałem, aby ci [to] oznajmić!”",
      "Gdy ten jeszcze mówił, nadbiegł inny i zawołał: „Ogień Boży spadł z nieba i spalił doszczętnie owce wraz z ich pasterzami. Tylko ja sam ocalałem, aby ci [to] oznajmić!”",
      "Gdy ten jeszcze mówił, przybiegł inny i zawołał: „Chaldejczycy, uszykowawszy się w trzy hufce, otoczyli wielbłądy i uprowadzili je, sługi zaś mieczem pozabijali. Tylko ja sam ocalałem, aby ci [to] oznajmić!”",
      "Gdy ten jeszcze mówił, przybiegł inny i zawołał: „Twoi synowie i twoje córki jedli i pili wino [na uczcie], w domu najstarszego z braci,",
      "gdy nagle wicher gwałtowny zerwał się od strony pustyni, uderzył w cztery węgły domu, który zawalił się na [twoje] dzieci, i one zginęły, tylko ja sam ocalałem, aby ci [to] oznajmić!”",
      "Wtedy Hiob porwał się [z miejsca] i rozdarł swą szatę. A ogoliwszy głowę, padł twarzą na ziemię i w wielkim uniżeniu",
      "powiedział: „Nagi wyszedłem z łona miej (matki i nagi tam powrócę; Jahwe dał i Jahwe zabrał, niech imię Jahwe będzie błogosławione!”",
      "Tak więc Hiob nie zgrzeszył: nie wypowiedział przeciwko Bogu niedorzecznego słowa."
    ],
    [
      "Gdy pewnego dnia synowie Boga przyszli, aby się stawić przed Jahwe, przyszedł z nimi także Szatan, aby się stawić przed Jahwe.",
      "Jahwe zapytał Szatana: „Skąd przybywasz?” Szatan zaś odpowiedział Jahwe: „Z przepatrywania ziemi [podczas] wędrówki po niej”.",
      "Wtedy Jahwe rzekł do Szatana: „Czy zwróciłeś uwagę na mego sługę Hioba: że nie ma na ziemi człowieka, który by tak jak on był doskonały i prawy, bogobojny i stroniący od zła? Jeszcze trwa on niezłomnie w swej doskonałości, mimo że ty podmówiłeś mnie przeciwko niemu, abym utrapił go bez powodu”.",
      "A na to Szatan odpowiedział Jahwe tymi słowy: „Skóra za skórę: człowiek odda wszystko, co posiada, dla [ocalenia] swego życia.",
      "Gdybyś jednak wyciągnął swą rękę i dotknął jego kości i ciała, na pewno będzie Ci w oczy złorzeczył”.",
      "Rzekł tedy Jahwe do Szatana: „Oddaję go w moc twoją, byleś tylko zachował mu życie”.",
      "Szatan odszedł sprzed oblicza Jahwe i poraził Hioba wrzodem złośliwym, od stóp aż do czubka głowy.",
      "On zaś wziął skorupę, aby się drapać, i usiadł w popielisku.",
      "Wtedy jego żona rzekła do niego: „I ty jeszcze trwasz niezłomnie w swej doskonałości? Złorzecz Bogu, zanim umrzesz!”",
      "A on jej na to powiedział: „Mówisz jak szalona. Skoro dobro przyjmowaliśmy od Boga, to i zła nie mielibyśmy przyjąć?” Zatem Hiob nie zgrzeszył [słowami] ust swoich.",
      "Gdy trzej przyjaciele Hioba usłyszeli o tym całym nieszczęściu, które spadło na niego, przybyli — każdy z miejsca swego zamieszkania — Elifaz z Temanu, Bildad z Szuach i Sofar z Naamy. Albowiem umówili się, że razem przyjdą, aby mu okazać współczucie i aby go pocieszyć.",
      "A gdy [przybyli] i spojrzeli z daleka, nie poznali go. Wybuchnęli tedy głośnym płaczem, i każdy z nich, rozdarłszy swą szatę, posypał sobie głowę prochem [i ciskał proch] w niebo.",
      "Potem siedzieli obok [Hioba] na ziemi siedem dni i siedem nocy, i żaden nie przemówił do niego słowa, albowiem widzieli, że jego boleść była bardzo wielka."
    ],
    [
      "Potem Hiob odtworzył swe usta, aby złorzeczyć dniowi swojemu.",
      "Odezwał się więc Hiob w te słowa:",
      "Niech zginie dzień, w którym zostałem zrodzony, i noc, [która] wyrzekła: „Poczęty jest człowiek!”",
      "Oby ów dzień stał się ciemnością, oby Bóg z wysokości o niego nie zadbał i oby nad nim nie rozbłysło światło!",
      "Oby go odzyskały ciemność i pomroka, oby chmura ciemna nad nim zawisła, oby go grozą przejęło zaćmienie!",
      "Oby noc oną pochłonęła ciemność, oby nie była wliczona w dni roku ani nie weszła do liczby miesięcy!",
      "Tak! Oby noc ta stała się niepłodna, oby nie zawitał w niej okrzyk radości!",
      "Oby jej złorzeczyli złorzeczący dniowi, którzy są zdolni wzbudzić Lewiatana!",
      "Oby zaćmiły się gwiazdy jej brzasku, oby daremnie czekała na światło i nie ujrzała promieni jutrzenki!",
      "Albowiem nie zamknęła bram łona mej [matki] i tak nie zasłoniła przed mym wzrokiem męki.",
      "Dlaczego nie umarłem zaraz po zrodzeniu, gdym wyszedł z łona, [czemu] nie skonałem?",
      "Czemu zostałem wzięty na kolana i czemu piersi [dano mi] do ssania?",
      "Albowiem teraz leżałbym spokojnie, spałbym. [A] byłby to mój odpoczynek",
      "razem z królami i rządcami ziemi, którzy pobudowali sobie [grobowce-] ruiny,",
      "lub z książętami zasobnymi w złoto, którzy swe domy napełnili srebrem.",
      "Lub jak płód poroniony pogrzebany w ziemi nie istniałbym, jak niemowlęta, które nie ujrzały światła.",
      "Tam niegodziwcy zaprzestali gwałtów i tam spoczywają pozbawieni siły.",
      "[Tam] też więźniowie odpoczynek mają: nie słyszą krzyku nadzorcy [nad sobą].",
      "Mały i wielki są tam sobie równi: niewolnik niezależny [jest] od swego pana.",
      "Dlaczego [Bóg] daje nieszczęsnemu światło: życie tym, których dusza jest w goryczy;",
      "tym, którzy wyglądają śmierci nadaremnie i wypatrują jej pilniej niż skarbów;",
      "[tym], co krzyczeliby głośno z radości, ciesząc się, że grób jest blisko przed nimi;",
      "[mnie], człowiekowi, co nie widzi drogi, i [mnie, którego] Bóg zewsząd osaczył?",
      "Toteż pokarmem moim jest moje westchnienie i me żałosne jęki tak płyną jak woda.",
      "Albowiem przyszło na mnie to, czego się bałem, i to, czegom się tak lękał, zbliżyło się do mnie.",
      "Nie mam spokoju i nie mam spoczynku: nim zdołam wytchnąć, [nowy] wstrząs nadchodzi."
    ],
    [
      "Wtedy Elifaz z Temanu odezwał się w te słowa:",
      "Czy doświadczać cię mową, gdy jesteś tak słaby? Lecz któż zdoła powstrzymać [cisnące się] słowa?",
      "Oto ty [przedtem] pouczałeś wielu i rękom osłabłym dodawałeś mocy;",
      "padającego dźwigały twe słowa i umacniałeś gnące się kolana.",
      "Gdy teraz na ciebie [to] przyszło, osłabłeś, kiedy dosięgło ciebie, jesteś przerażony.",
      "Czy twoja bogobojność nie jest ci ufnością i doskonałość dróg twoich — nadzieją?",
      "Pomyśl, czy kiedy ktoś niewinny zginął, albo gdzież ludzie prawi zostali zniszczeni?",
      "Ale nieraz widziałem tych, co niedolę orali i sieli nieszczęście, by je potem zbierać.",
      "Od tchnienia Boga zostali zniszczeni, od podmuchu gniewu Jego wyginęli.",
      "[Ledwo] lew ryknie i zaryczy lwica, [wnet] zęby szczeniąt zostają skruszone:",
      "lew bowiem ginie z braku zdobyczy i szczenięta lwicy [wnet] się rozpraszają.",
      "Do mnie zaś doszło tajemnicze słowo i me ucho coś niecoś z niego uchwyciło",
      "po [przebudzeniu się] z koszmarów nocnych, kiedy to twardy sen owłada ludźmi.",
      "Lęk mnie ogarnął i [przejęło] drżenie, a wszystkie moje kości przeniknęła groza,",
      "gdy jakiś powiew przeszedł po mej twarzy i zjeżył mi włosy na głowie.",
      "Stanął, ale postaci jego nie mogłem rozpoznać, jakaś zjawa [stanęła] przed mymi oczami; i usłyszałem głos [jak] szept cichy:",
      "„Czy człowiek jest bardziej niż Bóg sprawiedliwy, czy od swego Stwórcy czystszy jest człowiek?”",
      "Oto On sługom swoim nie dowierza, swoim wysłannikom przypisuje słabość!",
      "A mieszkańcy domów ulepionych z gliny, których fundament [założony] w prochu, [ci, których] łatwiej wyniszczyć niż mole?",
      "Między świtem i zmierzchem na proch są ścierani, niepostrzeżenie znikają na zawsze.",
      "Gdy zrywa się w nich sznur ich [namiotu], schodzą ze świata, i to nie w mądrości."
    ],
    [
      "Wołajże! Czy jest [ktoś, kto] ci odpowie? Lub do którego ze świętych się zwrócisz?",
      "Tak to niemądrego zabija gniew [jego], a głupiego uśmierca [jego] zapalczywość.",
      "Jam widział niemądrego: zapuścił korzenie; ale wnet rzekłem: „Przeklęty dom jego!”",
      "Dalekie od jego synów ocalenie: przez sąd uciśnieni, nie mają obrońcy.",
      "Co zebrał w żniwa, zjedli mu zgłodniali, wybrawszy [ziarno] nawet spośród cierni; spragnieni łakną jego majętności.",
      "Tak to nie z gleby wschodzi niedola ani z uprawnej roli wyrasta nieszczęście.",
      "Albowiem człowiek rodzi się na niedolę, [jak] iskry — z płomienia, by wzlatywać w górę.",
      "Dlatego ja bym do Boga się zwrócił, ja bym poruczył Bogu moją sprawę.",
      "On czyni rzeczy wielkie i wręcz niezbadane i rzeczy dziwne, których nie ma liczby.",
      "On daje deszcze na oblicze ziemi, On wylewa wody na rozległe błonia,",
      "aby upokorzonych wynieść na wyżyny i zasmuconych podźwignąć [ku] szczęściu.",
      "On to niweczy zamysły przebiegłych, tak że swoim działaniem nic nie osiągają.",
      "On chwyta mędrców w ich własną przebiegłość, toteż plan przewrotnych szybko się rozpada.",
      "Za dnia znienacka trafiają na ciemność, w południe po omacku chodzą, niby w nocy",
      "On ocala od miecza, od ich języka i z ręki możnego [wyrywa] nędzarza.",
      "[To] zaś dla ubogiego staje się nadzieją, gdy niegodziwość zamyka swe usta.",
      "Szczęśliwy człowiek, którego Bóg poucza: przestrogą Wszechmocnego przeto nie pogardza.",
      "Albowiem gdy On zrani, On także uleczy: Jego ręka uderza, ale i uzdrawia!",
      "Z sześciu ucisków On ciebie wybawi, a także w siódmym zło ciebie nie dotknie.",
      "On podczas niedostatku wyrwie cię od śmierci, a w czasie wojny [ocali] od miecza.",
      "Przed biczem języka będziesz osłonięty i będziesz bez trwogi, gdy przyjdzie zniszczenie.",
      "Zniszczeniu i głodowi będziesz mógł urągać, a lęk przed dzikim zwierzem ciebie nie zgarnie.",
      "Z kamieniem bowiem polnym będzie twe przymierze i dzikie zwierzę będzie ci przyjazne.",
      "I stwierdzisz, że w twoim namiocie dostatek, gdy siedzibę swą przejrzysz, nie znajdziesz [w niej] braku",
      "Będziesz świadom, że liczne jest twoje potomstwo, że potomkowie twoi — jak źdźbła polnej trawy.",
      "W sędziwej starości odejdziesz do grobu podobny snopom zebranym w czas [żniwa].",
      "Oto cośmy zbadali! Tak jest [nie inaczej]! Zechciej tedy posłuchać, abyś i ty wiedział."
    ],
    [
      "A na to Hiob tak odpowiedział:",
      "O, gdyby zważono ciężar mej zgryzoty i razem me nieszczęście włożono na szalę!",
      "Cięższe bowiem są [one] teraz od piasku morskiego, dlatego moje słowa są tak nierozważne.",
      "Albowiem [tkwią] we mnie groty Wszechmocnego, których jad piekący poi mego ducha; groźby Boga szykiem nacierają na mnie.",
      "Czyż ryczy onager na trawie zielonej, czy wół porykuje nad [wyborną] paszą?",
      "Lecz czy można spożywać mdły pokarm bez soli i czyliż białko jajka przyjemne jest w smaku?",
      "To, czego się wzdrygała tknąć dusza moja, jest moim budzącym we mnie wstręt pokarmem.",
      "Oby się spełniło to, o co proszę, oby Bóg dał to, co jest mą nadzieją:",
      "niechaj mnie zechce Bóg zmiażdżyć, niech wyciągnie swą rękę, ażeby mnie zgładzić.",
      "Byłoby jeszcze to dla mnie pociechą, radowałbym się w bólu bezlitosnym, żem nie zataił dekretów Świętego.",
      "Cóż jest mi siłą, bym mógł wyczekiwać, albo co moim celem, abym miał żyć dłużej?",
      "Czyliż moja odporność jest taka jak głazów albo czyż ciało moje jest ze spiżu?",
      "Wszak nie znajduję dla siebie pomocy, a [wszelka] zaradność odjęta ode mnie.",
      "Zrozpaczonemu od bliźniego [należy się] litość, choćby porzucił bojaźń Wszechmocnego.",
      "Bracia moi sprawili mi zawód jak potok, jak łożysko potoków, które wysychają,",
      "które [zimową porą] mętnieją od lodu, [kiedy to] w nich śnieg się rozpuścił.",
      "W czasie upału wysychając, giną, pod wpływem skwaru nikną w swych łożyskach.",
      "[Dla nich to] karawany zbaczają z swej drogi i zapuszczając się w pustkowie, giną.",
      "Karawany z Temy wzrok swój wytężają, wędrowcy z Szeby ufnie wyczekują;",
      "[lecz] doznają zawodu, gdy [im] zaufali: doszedłszy do nich, stają osłupiali.",
      "Tak teraz wy [takimi] staliście się dla mnie: widzicie rzecz straszną i lęk was ogarnia.",
      "Czy powiedziałem [wam]: „Dajcie [coś] dla mnie, z waszej majętności za mnie dar złóżcie",
      "i tak z nieprzyjaciela wyrwijcie mnie ręki, z ręki tyranów chciejcie mnie wyzwolić”?",
      "Pouczcie wy mnie, ja zaś będę milczał, i w czym pobłądziłem, dajcie mi zrozumieć.",
      "Jakże są skuteczne wypowiedzi słuszne, lecz czym jest wypowiedziane przez was pouczenie?",
      "Czy [tylko] słowa chcielibyście ganić? Przecież człowiek w rozpaczy [rzuca] na wiatr słowa.",
      "Nawet o sierotę [los] byście rzucali, toteż i z przyjacielem tak postępujecie.",
      "A teraz zechciejcie obrócić się ku mnie, ja zaś wam w oczy nie będę kłamał.",
      "Opamiętajcie się, dość niegodziwości! Opamiętajcie się: choćby w tym moja słuszność,",
      "że nie ma niegodziwości na moim języku; czyż me podniebienie nie rozróżnia złego?"
    ],
    [
      "Czyż nie ma człowiek ciężkiej służby na ziemi, czyż nie są dni jego jak dni najemnika?",
      "Jak sługa wzdycha on tęsknie do cienia i jak najemnik czeka na swoją zapłatę.",
      "Tak w udziale przypadły mi miesiące klęski i jeszcze doliczono mi noce udręki.",
      "Gdy się spać kładę, pytam: „Kiedyż wstanę?”, a wieczór dłuży [mi] się nieskończenie i do świtu nasycon jestem bezsennością,",
      "Szatą ciała mojego — robactwo i strup szary, skóra moja twardnieje i z wolna zanika.",
      "Dni moje są szybsze niż czółenko tkackie i już się kończą bez żadnej nadziei.",
      "Pomnij, że życie moje jest nicością; już więcej moje oko nie zobaczy szczęścia.",
      "Nie ujrzy mnie oko patrzącego na mnie, Twe oczy [zwrócisz] ku mnie, lecz mnie już nie będzie",
      "[Jak] obłok rozwiewa się i ginie [z oczu], tak ten, co do Szeolu zstąpił, nie powraca.",
      "Nie wróci więcej do domu swojego i już go nie zobaczy miejsce, w którym mieszkał.",
      "Dlatego też ja ust moich nie powstrzymam, w udręce ducha mego będę mówił, będę się żalił w goryczy mej duszy.",
      "Czyliż ja jestem Morze albo potwór morski, że postawiłeś nade mną straż [Twoją]?",
      "Gdy mówię: „Łoże mnie moje pocieszy, posłanie moje odejmie mi smutku”,",
      "wtedy zaczynasz mnie przerażać snami i widziadłami sennymi mnie trwożyć.",
      "Ja sam bym chętniej wybrał uduszenie: śmierć aniżeli me straszne cierpienia!",
      "Zanikam, przecież nie żyję na wieki: pofolguj, wszak dni moje są nicością.",
      "Kimże jest człowiek, że go tak zaszczycasz i że na niego zwracasz Twą uwagę,",
      "że go nawiedzasz każdego poranka, że go co chwila przenikasz do głębi?",
      "Kiedyż nareszcie wzrok swój odwrócisz ode mnie, pozwolisz mi wytchnąć, abym przełknął ślinę?",
      "Zgrzeszyłem. Cóżem Ci uczynił, o Stróżu człowieka? Dlaczego uczyniłeś mnie celem [strzał] swoich? Czyż ja się stałem dla Ciebie ciężarem?",
      "I czemuż mego grzechu nie usuniesz i nie oddalisz mego przewinienia, teraz, gdy właśnie w proch mam się położyć, tak że mnie będziesz szukał nadaremnie?"
    ],
    [
      "A potem odezwał się Bildad z Szuach i tak powiedział:",
      "Jak długo będziesz prawił takie rzeczy i wichrem gwałtownym będą ust twych słowa?",
      "Czy [kiedykolwiek] Bóg narusza prawo i czy Wszechmocny zmienia sprawiedliwość?",
      "Ponieważ przeciw Niemu zgrzeszyły twe dzieci, wydał je On w ręce ich wykroczenia.",
      "Jeśli ty pilnie będziesz szukał Boga i [jeśli] będziesz błagał Wszechmocnego,",
      "jeśli ty jesteś czysty i prawy, natychmiast weźmie cię w swoją opiekę i znów uczyni dom twój sprawiedliwym.",
      "I małe będzie to, co przedtem miałeś, wobec wielkiej wspaniałości tego, co mieć będziesz.",
      "Albowiem przeszłego spytaj pokolenia i rozważ, co jego przodkowie stwierdzili",
      "my bowiem wczorajsi, a zatem nie wiemy, bo cieniem [znikomym] nasze dni na ziemi.",
      "Czyż nie oni cię uczą i mówią do ciebie, i z serca swego dobywają słowa?",
      "Czy wyrasta papirus [tam, gdzie] nie ma bagna, czy będzie rosło sitowie bez wody?",
      "Już w swej świeżej zieleni nie będzie zerwane, bo uschnie prędzej niźli wszelka trawa.",
      "Tak się dzieje z każdym, kto zapomniał Boga, albowiem nadzieja bezbożnego ginie.",
      "Jego ostoja rwie się [jak nić cienka], a to, czemu zaufał, jest [jak] pajęczyna.",
      "Oprze się na niej, lecz się nie ostoi, uchwyci się jej, lecz się nie utrzyma.",
      "Jest on [jak roślina] soczysta w słońcu: aż poza jego ogród pnie się jej latorośl;",
      "splatają się jej korzenie wokół usypiska, mocno się trzyma ona kupy kamieni.",
      "Jeżeli się ją wyrwie z miejsca, w którym rosła, wyprze się jej ono: „Nie widziałem ciebie!”",
      "Oto jaka jest radość drogi bezbożnego, gdy [po nim] inni z gleby wyrastają.",
      "Tak, Bóg nie odrzuca człowieka bez skazy i ręki niegodziwców On nie podtrzymuje.",
      "Jeszcze napełni twe usta śmiechem i twoje wargi okrzykiem radości.",
      "Wrogowie zaś twoi wstydem się okryją, a namiot niegodziwców zniknie bez śladu."
    ],
    [
      "A na to Hiob odezwał się w te słowa:",
      "Zaiste, wiem ja, że tak jest [jak rzekłeś]: jakże miałby słuszność człowiek wobec Boga?",
      "Jeśliby chciał się z Nim prawować, z tysiąca [pytań] ani na jedno Mu nie odpowie.",
      "Mądry On w myślach i potężny w mocy, któżże Mu stawi czoło i wyjdzie zwycięsko?",
      "On to przenosi góry w oka mgnieniu, On to wywraca je w swoim gniewie.",
      "On sprawia, że ziemia drży w swych posadach i że jej kolumny się chwieją.",
      "On mówi słońcu, żeby nie świeciło, i pod pieczęcią zamyka gwiazdy.",
      "On rozpościera niebiosa sam jeden i na wyniosłościach morza kroczy z mocą.",
      "On Niedźwiedzicę czyni i Oriona, Plejady oraz Komnaty Południa.",
      "On czyni rzeczy wielkie i wręcz niezbadane, a także cuda wręcz nieprzeliczone.",
      "Gdy obok mnie przechodzi, nie widzę, gdy się obok przemyka, ja Go nie dostrzegam.",
      "Kiedy porywa, któż Go powstrzyma, kto śmie Mu powiedzieć: „Co czynisz?”",
      "Bóg się nie cofa [przed nikim w] swym gniewie: przed Nim na twarz upadli pomocnicy Rahaba!",
      "Cóż dopiero ja bym mógł Mu odpowiedzieć, [jak] mógłbym dobierać słów z Nim [rozmawiając]?",
      "Ja, choćbym miał słuszność, nic [Mu] nie odpowiem, będę o litość błagał mego Przeciwnika.",
      "Gdyby On odpowiedział na moje wezwanie, nie jestem pewien, że będzie mnie słuchał.",
      "On, który we wzburzeniu zadaje mi ciosy i bez powodu mnoży moje rany;",
      "On mi nie pozwala zaczerpnąć powietrza, lecz [ustawicznie] syci mnie goryczą.",
      "Jeśli do siły [się uciec], oto On potężny, a jeśli do sądu, któż Go [przed sąd] pozwie?",
      "Choć jestem sprawiedliwy, potępią mnie me usta, choć jestem bez skazy, uczynią mnie winnym.",
      "Czy jestem bez skazy, sam nie wiem. Gardzę moim życiem!",
      "Nie ma różnicy — dlatego powiadam: doskonałego i złego On zgładza!",
      "Jeśli cios z nagła porazi śmiertelnie, z rozpaczy niewinnych On się naigrawa.",
      "Ziemia wydana w ręce niegodziwca, On zaś zasłania oblicza jej władców; jeśli nie On, to któż więc [to czyni]?",
      "Dni moje biegną szybciej niźli [stopy] gońca, mijają prędko, nie doznając szczęścia;",
      "mkną one szybko jak łodzie trzcinowe, [szybko] jak orzeł, który na żer spada.",
      "Gdy mówię: „O mym smutku zapomnę, twarz mą rozjaśnię i będę wesoły”,",
      "[jednak] się lękam wszystkich moich cierpień, wiem, że nie uznasz mnie wolnym od winy.",
      "Ja to, ja właśnie winnym być muszę; po cóż na próżno miałbym się trudzić?",
      "Gdybym się umył wodą jak śnieg [czystą] i wyszorował moje dłonie ługiem,",
      "wtedy zanurzyłbyś mnie w nieczystościach, tak że mym szatom stałbym się obmierzły.",
      "Nie człowiek On, jak ja, żebym Go pozwał, żebyśmy razem na sąd przyjść mogli.",
      "Nie ma nikogo, kto by nas rozsądził, kto by położył rękę na nas obu.",
      "Niech tylko cofnie swą rózgę ode mnie i niechaj lęk mnie przed Nim nie ogarnia,",
      "wtedy gdy bać się Go nie będę, powiem, że nie [postąpiłbym] tak [jak On] ze mną!"
    ],
    [
      "Obrzydłe stało się dla mnie me życie, dam upust memu żalowi nad sobą, w goryczy duszy mojej mówić będę.",
      "Mówię do Boga: Nie rób mnie złoczyńcą, wyjaw mi, o co ze mną spór toczysz.",
      "Czy uważasz za dobre to, że tak się srożysz i że pogardzasz [mną], dziełem rąk Twoich, że [przez to] sprzyjasz zamiarom złoczyńców?",
      "Czy Ty masz oczy cielesne [jak ludzie] albo czy widzisz tak, jak człowiek widzi?",
      "Czy dni Twoje są dniami istoty śmiertelnej, czy Twoje lata są jak dni człowieka,",
      "że tak się doszukujesz mego grzechu i uchybienia mego pilnie wypatrujesz,",
      "choć Ci wiadomo, żem zła nie uczynił i że nikt mnie nie wyrwie z Twej ręki?",
      "Twe ręce ukształtowały mnie i uczyniły całego, jaki jestem, i miałbyś mnie zniweczyć?",
      "Pomnij, że ulepiłeś mnie jako glinę, i chciałbyś znowu w proch mnie obrócić?",
      "Czyż mnie nie wlałeś jak mleko [w naczynie] i nie sprawiłeś, żem zgęstniał jak twaróg?",
      "W skórę i w ciało mnie przyoblokłeś, kośćmi i ścięgnami mnie powiązałeś.",
      "Życiem w swej łaskawości mnie obdarzyłeś i Twoja opieka strzegła tchnienia mego.",
      "Lecz Ty te rzeczy ukryłeś w swym sercu, wiem, że to było Twoim zamiarem:",
      "czy zgrzeszę, będziesz baczył na mnie i z mego grzechu mnie nie uniewinnisz.",
      "Jeśli popełnię zło, o, wtedy mi biada! Jeżelim sprawiedliwy, nie podniosę głowy będąc syt hańby. [I spójrz na moją nędzę].",
      "Bo gdybym podniósł [głowę], jak lew byś mnie schwytał i znów niezwykłą przemoc okazał nade mną.",
      "Coraz to nowych świadków przede mną postawisz i coraz większy będzie Twój gniew na mnie: coraz to nowe szyki [będą walczyć] ze mną.",
      "Czemu tedy wywiodłeś mnie z łona mej matki? Skonałbym i [niczyje] oko by mnie nie ujrzało.",
      "Byłbym wtedy, jak gdyby mnie [nigdy] nie było, z łona matki do grobu [od razu] zaniesiony.",
      "Wszak mało już dni moich; zaprzestań! Odstąp ode mnie, abym miał nieco radości",
      "pierwej, nim pójdę, i nie powrócę, w krainę ciemności i gęstej pomroki;",
      "[w] krainę cienia, jak mrok najgęstszy, oraz bezładu, [gdzie] światłem jest ciemność."
    ],
    [
      "Z kolei odezwał się Sofar z Naamy i tak powiedział:",
      "Czy mnogość słów może być bez odpowiedzi, a ten, kto jest wymowny, miałżeby mieć rację?",
      "Miałyby twoje brednie kazać ludziom milczeć? Będziesz: kpił sobie i nikt [cię] nie zgani?",
      "Wszak mówisz: „Czysta jest moja nauka, w Twoich oczach [o Boże] jestem bez skazy!”",
      "O, gdyby tylko Bóg zechciał przemówić, o, gdyby otworzył swe usta do ciebie,",
      "gdyby wyjawił tobie tajniki mądrości — bo niezmiernie trudne są do zrozumienia — poznałbyś, że Bóg ci część winy zapomniał.",
      "Czy tajemnicę Boga odnalazłeś, czyś całkowicie zgłębił Wszechmocnego?",
      "Wyższa [ona niż] niebo. — Co poczniesz? Głębsza niż Szeol. — Cóż poznać możesz?",
      "Dłuższa niż ziemia miara [jej długości], jak również szersza jest ona niż morze.",
      "Gdy [Bóg] przemknie się obok i nałoży więzy i gdy na sąd sprowadzi, to któż, Go powstrzyma?",
      "Albowiem On tylko zna obłudę ludzi: On widzi grzech nawet niedostrzegalny.",
      "Wtedy człowiek bezmyślny staje się myślący i tak źrebię onagra zmienia się w człowieka.",
      "Jeśli ty zwrócisz swe serce [do Boga] i jeśli do Niego wyciągniesz swe dłonie,",
      "jeśli grzech, który ręce twe [plami], oddalisz i nie dasz miejsca krzywdzie w swym namiocie,",
      "wtedy będziesz mógł podnieść twoją twarz bez skazy i stać nieugięcie, nie doznając lęku.",
      "Wtedy [już] utrapienia nie będziesz pamiętał; jak o wodach, co płyną, wspomnisz tylko [o nim].",
      "[Jaśniejsze] niż blask południa wzejdzie [twoje] życie, nawet kiedy zmrocznieje, będzie jak poranek.",
      "I będziesz mógł ufać, że jest nadzieja: rozejrzysz się wokół i spoczniesz bezpiecznie.",
      "Wygodnie będziesz leżał, nikt ciszy nie zmąci, a wielu o twe względy ubiegać się będzie.",
      "Oczy zaś złoczyńców [z wysiłku] osłabną, a nie będą mieli możności ucieczki; toteż ich nadzieją — wyzionięcie ducha."
    ],
    [
      "A na to Hiob tak odpowiedział:",
      "Zaiste, wy [tylko] ludźmi jesteście, toteż razem z wami umrze [wasza] mądrość.",
      "Ja też mam umysł, jako i wy macie, nie jestem tedy od was w niczym gorszy. Któż by nie [wiedział] tych rzeczy?",
      "Jest pośmiewiskiem dla swojego druha, kto jak ja wzywa Boga, aby się odezwał: pośmiewiskiem jest człowiek prawy i bez skazy!",
      "„Nieszczęsnemu — pogarda” — tak myśli szczęśliwy — „popchnąć tych, którym chwieją się nogi!”.",
      "Pozostają w spokoju namioty łupieżców i są pewni siebie, którzy jątrzą Boga, którzy mają Boga na każde skinienie.",
      "Wszelako spytaj zwierząt — one cię pouczą, i ptactwa niebios — ono ci powie,",
      "albo przyjrzyj się ziemi — ona cię pouczy, i ryby morza opowiedzą tobie.",
      "Któraż to z wszystkich tych [istot] nie wie, że ręka Jahwe tego dokonała,",
      "że w Jego ręku życie wszystkiego, co żyje, i duch [który jest w] ciele każdego człowieka?",
      "Czyż ucho słów nie rozróżnia, jak podniebienie wyczuwa smak strawy?",
      "Mądrość jest w ludziach sędziwego wieku i długość dni [życia jest źródłem] rozsądku.",
      "Przy Nim jest mądrość i siła, On ma roztropność oraz rozumienie.",
      "Jeśli On zburzy, [nikt] nie odbuduje, [jeśli] kogoś uwięzi, nikt [go] nie wyzwoli.",
      "Jeżeli wstrzyma wody, one wysychają, jeżeli je rozkiełzna — przeorują ziemię.",
      "Przy Nim jest moc i przezorność, zwiedziony i zwodziciel od Niego zależą.",
      "On sprawia, że doradcy chodzą jak obłędni, i On też sędziów pozbawia rozumu.",
      "Rozrywa więzy [nałożone przez] królów i On krępuje sznurem ich biodra.",
      "On sprawia, że kapłani chodzą jak obłędni, a tych, co są niezłomni, czyni przewrotnymi.",
      "Odejmuje On mowę ludziom doświadczonym i ludzi sędziwych pozbawia rozsądku.",
      "On daje wzrost narodom i On je niweczy, rozprzestrzenia ludy i sam je wytraca.",
      "Wyjawia rzeczy z głębokiej ciemności: na światło wyprowadza to, co w gęstym mroku.",
      "On daje wzrost narodom i On je niweczy, rozprzestrzenia ludy i sam je wytraca.",
      "Pozbawia rozumu tych, co rządzą ludem, każe im się błąkać w bezdrożach pustkowia:",
      "w ciemności bez światła chodzą po omacku, a On sprawia, że chwieją się jakby pijani."
    ],
    [
      "Otóż [to] wszystko widziało me oko, słyszało ucho moje i pojęło.",
      "To, co wy wiecie, i mnie jest wiadome, nie jestem [przecież] od was w niczym gorszy.",
      "Ja wszakże pragnę rozmawiać z Wszechmocnym i chcę przedstawić Bogu moją sprawę.",
      "Wy bowiem rzeczy kłamliwe zmyślacie, marnymi lekarzami wy wszyscy jesteście.",
      "Obyście raczej już nic nie mówili: za mądrość byłoby wam [to] poczytane.",
      "Słuchajcie przynajmniej mej samoobrony i zwróćcie uwagę na mój spór słowny.",
      "Czy ze względu na Boga mówicie to, co niegodziwe, i na Jego korzyść mówicie nieprawdę?",
      "Czy [niegodziwie] Jemu chcecie sprzyjać i na rzecz Boga toczyć rozprawę sądową?",
      "Wszak dobrze by było, gdyby was przeniknął, wszak kpicie z Niego, jak się kpi z człowieka.",
      "Na pewno uznałby On was winnymi, że po kryjomu jesteście stronniczy.",
      "Czy nie przeraża was Jego majestat i czy lęk przed Nim na was nie spada?",
      "Wasze stare zasady — to sentencje [z] piasku, to, czym się zasłaniacie, jest puklerzem [z] gliny.",
      "Zostawcie mnie w spokoju, bo ja, ja chcę mówić, a potem na mnie niech przyjdzie, co [zechce]!",
      "Dlatego biorę moje ciało w zęby, czyli życie moje kładę w moje dłonie.",
      "Jeżeli mnie zabije, na nic nie zważam, bylebym przed Nim dowiódł mej słuszności.",
      "Już samo to dla mnie byłoby zbawienne, że w Jego obliczu nie staje złoczyńca.",
      "Słuchajcie pilnie tego, co wam powiem, a moje oświadczenie [niech wejdzie] wam w uszy.",
      "Oto przygotowałem rozprawę sądową; wiem, że ja właśnie będę usprawiedliwiony.",
      "Czy jest ktoś, kto by spierał się ze mną? Jeśli tak, wnet zamilknę i wyzionę ducha!",
      "[Ty zaś, o Boże] nie czyń mi dwóch rzeczy, [a] wtedy nie skryję się przed Twym obliczem:",
      "dłoń swoją odsuń ode mnie daleko i lęk przed Tobą niech mnie nie przejmuje.",
      "Potem zawołaj, a ja się odezwę, lub ja będę mówił, a Ty mi odpowiedz.",
      "Ileż to ja mam wykroczeń i grzechów? Grzech mój i uchybienie zechciej mi dać poznać!",
      "Dlaczego ukrywasz swoje oblicze i poczytujesz mnie za swego wroga?",
      "Czyż miałbyś straszyć liść miotany wiatrem albo źdźbło suchej słomy prześladować?",
      "Bo wypisujesz na mnie [wyrok] gorzki: czynisz mnie winnym grzechów mej młodości.",
      "Albowiem zakułeś w dyby nogi moje i [jeszcze] pilnujesz wszystkich moich kroków, na śladach nóg mych czyniąc sobie [znaki].",
      "A on niszczeje jak [drzewo] spróchniałe, jak szata, którą pożerają mole."
    ],
    [
      "Człowiek, istota zrodzona z kobiety, żyjąca krótko i wielce nietrwała,",
      "jak kwiat się rozwija i [od razu] więdnie, jak cień się przesuwa, bez zatrzymania.",
      "A przecież na takiego właśnie otwierasz Twe oko, albowiem wezwałeś mnie na sąd do siebie.",
      "Któż może uczynić czyste z nieczystego? Nikt...",
      "Skoro dni jego są [mu] wyznaczone, liczba jego miesięcy jest Tobie [wiadoma], wytknąłeś mu granicę, której nie przekroczy,",
      "odwróć od niego wzrok swój i pofolguj, żeby jak najemnik po swym dniu miał radość.",
      "Albowiem co do drzewa jest [zawsze] nadzieja: kiedy zostanie ścięte, jeszcze się odrodzi i nie zabraknie [mu] młodej odrośli.",
      "Jeśli się zestarzeje jego korzeń w ziemi i na gruncie piaszczystym obumrze pień jego,",
      "[to gdy] poczuje wilgoć, [na nowo] zakwita i wypuszcza gałązki jak młoda roślina.",
      "Lecz człowiek, gdy umrze, pozbawi on jest siły, gdy człowiek skona, przestaje już istnieć.",
      "Odejdą wody z wielkiego jeziora i rzeka traci wodę, wysychając;",
      "ale człowiek, [gdy] legnie, [nigdy] nie wstanie; przez całe trwanie niebios [zmarli] się nie zbudzą i nigdy nie ockną się ze snu swojego.",
      "O, gdybyś zechciał mnie ukryć w Szeolu, schować mnie, póki gniew Twój nie ustanie, [gdybyś] kres mi wyznaczył, po czym wspomniał na mnie!",
      "Jeżeli człowiek umrze, czy [znowu] żyć będzie? Po wszystkie dni mej służby czekałbym cierpliwie, póki by nie nadeszło moje uwolnienie;",
      "wezwałbyś mnie, a ja bym Tobie odpowiedział, upomniałbyś się o dzieło rąk Twoich.",
      "Ale Ty teraz liczysz moje kroki, mojego grzechu więc byś nie pilnował?",
      "Grzech mój jest w mieszku zapieczętowany, i moją winę trzymasz w zamknięciu.",
      "Ale [jak] zbocze góry stopniowo kruszeje i skały odrywają się od miejsca swego,",
      "[jak] woda ściera na proch kamienie, [jak] ulewa porywa proch ziemi, tak Ty wniwecz obracasz nadzieję człowieka.",
      "Nacierasz na niego, na zawsze odchodzi, dajesz mu pokój, gdy twarz mu się zmienia.",
      "Gdy synowie jego są we czci, on nie wie, gdy są poniżeni, on tego nieświadom.",
      "Tylko jego ciało nad nim boleje i jego dusza nad nim się smuci."
    ],
    [
      "Potem zaś odezwał się Elifaz z Temanu i tak powiedział:",
      "Czy mędrzec ujawnia [pustą jak] wiatr wiedzę, czy napełnia on wnętrze swe wiatrem pustyni?",
      "[Czy] broni się on mową nieprzydatną, słowami, z których nie ma pożytku?",
      "Lecz ty ponadto gwałcisz bojaźń [Bożą] i niweczysz pobożne myślenie o Bogu.",
      "Albowiem twój występek wyćwiczył ci usta, przeto dobierasz słów ludzi przebiegłych.",
      "Nie ja, lecz twoje usta ciebie obwiniają i twoje wargi mówią przeciw tobie.",
      "Czyż ty, człowiek, pierwszy zostałeś zrodzony, czyż przed pagórkami zostałeś powity?",
      "Czy tajemną naradę Boga słyszałeś i przez to coś z mądrości dla siebie zdobyłeś?",
      "Cóż wiesz, czego my byśmy nie znali, i [cóż] rozumiesz, czegośmy nie pojęli?",
      "Wśród nas jest także posiwiały starzec, przewyższający wiekiem twego ojca!",
      "Czy czymś małym dla ciebie jest pociecha Boga, czy słowo łagodne jest niczym dla ciebie?",
      "Czemu twe serce unosi cię [pychą] i czemu [drwiąco] przymrużasz oczy,",
      "podczas gdy przeciw Bogu zwracasz twoją niechęć i z ust twych [przeciw Niemu] wydobywasz słowa?",
      "Czymże jest człowiek, żeby miał być czysty, żeby miał być prawy zrodzony z kobiety?",
      "Jeżeli [Bóg] swym świętym nie może zaufać i niebiosa nie są w oczach Jego czyste,",
      "to cóż dopiero wstrętny i zepsuty człowiek, który pije nieprawość jak wodę?",
      "Chcę ciebie pouczyć, zechciej mnie posłuchać, i to, co widziałem, chcę opowiedzieć;",
      "to, co ludzie mądrzy powiadają, nie kryjąc [nic z tego, co wzięli] od przodków,",
      "którym wyłącznie ten kraj został dany i wśród których nie mieszkał żaden cudzoziemiec.",
      "Niegodziwiec przez całe życie drży ze strachu, przez lata, których liczbę [Bóg] złemu wyznaczył.",
      "Odgłosy lęk budzące [dźwięczą] mu w uszach, choć jest spokojnie, [mniema, że] nadchodzi zbójca.",
      "Nie wierzy, że ciemność od niego odejdzie, albowiem przeznaczony on został dla miecza;",
      "będzie rzucony jako żer dla sępa, wie, że dzień ciemności ma przygotowany.",
      "Trwogą napełniają go ucisk i klęska, atakują go jak król gotów do natarcia.",
      "Albowiem przeciw Bogu wyciągnął swą rękę i przeciw Wszechmocnemu się rozzuchwalił.",
      "Biegł przeciw Niemu z szyją [wyciągniętą], [z karkiem] napiętym jak wypukłość tarczy.",
      "A przy tym tłuszczem osłonił twarz swoją i z tłuszczu uczynił [osłonę] swych lędźwi.",
      "Mieszka on w miastach leżących w ruinie, w domach, w których już nie ma mieszkańców, które niebawem będą obrócone w gruzy.",
      "Nie wzbogaci się, bo jego dobytek nie przetrwa: nie rozprzestrzenia się w kraju posiadłość [takich jak on ludzi],",
      "Nie zdoła on się cofnąć przed ciemnością, żar [słońca] wysuszy jego latorośl, i będzie kwiat jego przez wiatr uniesiony.",
      "Niechaj nie ufa nicości on, oszukany, albowiem nicością będzie to, co zyska.",
      "[Plon jego] nie dojrzeje we właściwej porze i gałąź jego [drzewa] nie będzie zielona,",
      "Podobnie jak winorośl zrzuca niedojrzałe grono i jak drzewo oliwne traci [swoje] kwiecie.",
      "Albowiem zgraja złoczyńców — niepłodna i ogień trawi namioty na krzywdzie [wzniesione].",
      "Poczęli nieszczęście i rodzą niedolę: ich łono gotuje [im] bolesny zawód."
    ],
    [
      "A na to Hiob tak odpowiedział:",
      "Słyszałem wiele podobnych rzeczy: każdy z was przykrym jest pocieszycielem.",
      "Czy będzie koniec słowom jak wiatr [pustym] albo cóż cię przynagla, że się odzywasz?",
      "Ja także mógłbym tak jak wy mówić, gdybyście wy byli na moim miejscu; mógłbym układać przeciwko wam słowa oraz nad wami potrząsać głową.",
      "Pokrzepiałbym was ustami moimi i ruch warg moich byłby powściągliwy.",
      "Jeżeli będę mówił, ból mój się nie zmniejszy, a jeśli przestanę, co mi z niego ubędzie?",
      "Ale teraz [Bóg] mnie siły pozbawił; odrazą napełniłeś [Boże] całe otoczenie moje.",
      "Chwyciłeś mnie: jako świadek przeciw mnie powstaje moje wyniszczenie, [które] oskarża mnie w oczy.",
      "Gniew Jego się sroży i rzuca się na mnie, [jak zwierzę] zgrzyta zębami; mój przeciwnik przeszywa mnie wzrokiem.",
      "Otwierają szeroko na mnie swe usta, obelgą chłoszczą moje policzki, zewsząd gromadzą się przeciw mnie.",
      "Wydał mnie Bóg niegodziwcowi, w ręce złoczyńców rzucił mnie.",
      "Żyłem w spokoju, a On mną wstrząsnął, za kark mnie chwycił i roztrzaskał: wziął mnie na cel swoich [ciosów].",
      "Zewsząd [padają] na mnie Jego strzały, przebija nerki moje i nie ma litości, wylewa na ziemię żółć moją.",
      "Zadaje mi ciosy: rana na ranę, naciera na mnie jak jakiś wojownik.",
      "Sporządziłem sobie wór na moją skórę i zanurzyłem w prochu moją dumę.",
      "Twarz stała mi się czerwona od płaczu a na moich powiekach — pomroka,",
      "a przecież nie ma na mych dłoniach krzywdy, zatem i moje błaganie jest czyste.",
      "Ziemio, nie zakrywaj krwi mojej i niech nie będzie miejsca dla mojego krzyku.",
      "Także teraz jest w niebie mój świadek, Ten, który świadczy za mną, jest na wysokości.",
      "Obrońcami moimi są moje wołania: do Boga ukradkiem zwraca się me oko.",
      "O, gdyby móc rozstrzygnąć spór człowieka z Bogiem jak między człowiekiem i jego bliźnim.",
      "Albowiem wyliczone lata dobiegają końca i idę drogą, [z której] już nie wrócę."
    ],
    [
      "Duch mój został zniszczony, moje dni gasną: Grób [tylko pozostał] dla mnie!",
      "A przecież szydercy są ciągle ze mną, ich zaś przekora sen spędza mi z powiek.",
      "Złóż, proszę, u siebie poręczenie za mną, czyż jest ktoś, kto by wtedy w moją dłoń uderzył?",
      "Albowiem przed ich umysłem skryłeś zrozumienie; dlatego też ich nie wywyższaj.",
      "Udział [w majętności] głosi przyjaciołom, podczas gdy oczy jego dzieci słabną.",
      "On zaś mnie uczynił przysłowiem dla ludzi: jestem jak ten, któremu w twarz plwają.",
      "Toteż wskutek goryczy traci blask me oko i cała ma postać jest jak gdyby cieniem.",
      "Ze zdumieniem patrzą na to ludzie prawi, a nieskazitelny oburza się na złego.",
      "Sprawiedliwy zatem trzyma się swej drogi i człowiek rąk czystych nabiera mocy.",
      "Lecz wy wszyscy możecie raz po raz przychodzić: nie znajdę wśród was [prawdziwego] mędrca.",
      "Dni moje mijają, rwą się me zamiary, pragnienia mego serca [są udaremnione].",
      "Noc w dzień zmieniają [przyjaciele, mówiąc]: „Światło jest bliskie pomimo ciemności!”",
      "Czyż mogę mieć nadzieję? Szeol moim domem: w ciemności rozłożę sobie posłanie.",
      "Do zniszczenia powiem: „Tyś jest ojcem moim”, .”matko moja” i „moja siostro” [powiem] do robactwa.",
      "Gdzież wobec tego jest nadzieja moja i któż nadzieję moją dojrzeć zdoła?",
      "Wraz ze mną zstępują one [do] Szeolu: czyż nie razem w prochu będziemy spoczywać?"
    ],
    [
      "A potem zabrał głos Bildad z Szuach i tak mówił:",
      "Dokąd będziecie kłaść granice słowom? Pomyślcie i potem będziemy mówili.",
      "Dlaczego mielibyśmy uchodzić za bydło, we własnych oczach być nierozumnymi?",
      "Czy dla ciebie, szarpiącego się w gniewie, miałaby ziemia być wyludniona i przeniesiona skała z miejsca swego?",
      "Tak, światło złych ludzi gaśnie; toteż nie będzie świecił płomień jego ognia.",
      "Światło ciemnieje w jego namiocie i jego lampa nad nim przygasa.",
      "Skracają się jego mocne zrazu kroki i jego zamiar zwala go na ziemię.",
      "Albowiem uwikłał się w sidła nogami, bo chadzał po sieci [rozłożonej].",
      "Pętla chwyciła jego piętę, matnię dokoła niej zacisnęła.",
      "Ukryty był na ziemi sznur [dla] niego i zasadzka [leżała] na ścieżce.",
      "Ze wszystkich stron lęki go przerażają i wszędzie krok w krok za nim idą.",
      "Trapione głodem jest jego nieszczęście i klęska na jego upadek jest zgotowana.",
      "Strawiona jest jego skóra przez chorobę, pierworodny śmierci pożera jego członki.",
      "Został wyrwany z namiotu, w którym był bezpieczny, i jest wiedziony do króla lęków.",
      "Zamieszka w jego namiocie pustka po nim, na jego siedzibę będą sypać siarkę.",
      "U spodu korzenie jego usychają, a u góry więdnie jego gałąź.",
      "Pamięć o nim zaginie w całej okolicy i jego imienia [nie wspomną] publicznie.",
      "Ze światła do ciemności został usunięty i z kręgu ziemi został wygnany.",
      "Nie będzie miał żadnego potomka w swym szczepie i nikt nie pozostanie tam, gdzie on przebywał.",
      "Jego los wprowadza młodszych w osłupienie, a starszych od niego — przejmuje drżeniem.",
      "Oto tak [się dzieje] z domostwem złoczyńcy i tak jest z miejscem [tego, który] nie znał Boga."
    ],
    [
      "A na to Hiob odpowiedział:",
      "Dokąd będziecie jeszcze mnie zasmucać i miażdżyć mnie [waszymi] słowami?",
      "Oto już zelżyliście mnie dziesięciokrotnie i nie wstydzicie się [nadal] mnie dręczyć?",
      "Bo choćbym nawet naprawdę pobłądził, przy mnie [jedynie] błąd mój pozostaje.",
      "Czy rzeczywiście wyżsi ode mnie jesteście, gdy o czyn mój haniebny mnie oskarżacie?",
      "Wiedzcie tedy, że to Bóg mnie ucisnął i matnię swoją wokół mnie rozpostarł.",
      "Gdy wołam: „Przemoc!”, nie ma odpowiedzi, wzywam ratunku, lecz nie ma obrony.",
      "Drogę mą zamurował, tak że przejść nie mogę, a na moich ścieżkach rozpostarł ciemność.",
      "Sławę moją zdarł ze mnie i zdjął mi diadem [z] głowy.",
      "Zburzył mnie całego, tak że [już] odchodzę, i wyrwał jak drzewo moją nadzieję.",
      "Rozniecił przeciwko mnie gniew swój i uważa mnie za [jednego] ze swych nieprzyjaciół.",
      "Społem nadciągają Jego hufce i drogę sobie ku mnie torują, i stają obozem wokół mojego namiotu.",
      "Moich krewnych ode mnie oddalił, stronią też ode mnie ci, z którymi byłem w zażyłości.",
      "Trzymają się z dala moi bliscy, a moi zaufani zapomnieli o mnie.",
      "Przybysze w mym domu i służebne mają mnie za obcego: cudzoziemcem jestem w ich oczach.",
      "Na mego sługę wołam, a on nie odpowiada, moimi ustami błagam go o litość.",
      "Oddech mój przykry jest dla mojej żony i niemiła woń moja synom mego łona.",
      "Nawet małe dzieci mnie lekceważą: [gdy] próbuję powstać, drwią sobie ze mnie.",
      "Brzydzą się mną wszyscy moi zaufani, a ci, których kocham, są dla mnie wrogami.",
      "Do skóry mej, do ciała przylgnęły mi kości i ocalała mi [tylko] skóra moich zębów.",
      "Zlitujcie się nade mną, zlitujcie, wy, przyjaciele moi, bo ręka Boga mnie dotknęła!",
      "Czemu jak Bóg mnie prześladujecie i czemu mego ciała nie jesteście syci?",
      "Oby też moje słowa były napisane, oby na piśmie zostały wyryte",
      "rylcem żelaznym oraz ołowiem: oby w skale na zawsze były utrwalone.",
      "„Ja, ja wiem [dobrze]: mój obrońca żyje i [jako] ostatni powstanie na ziemi,",
      "i potem moja skóra znowu to otoczy i w moim ciele będę widział Boga.",
      "Jego to ja, ja sam, będę oglądał, me oczy, a nie innego, będą widziały! Omdlewają nerki w moim wnętrzu.",
      "Jeśli będziecie mówić: „Jakże nam nań nastawać, wszak sedno sprawy w nim się znajduje”,",
      "lękajcie się o siebie, [lękajcie się] miecza — bo miecz jest [narzędziem] gniewu za winy — abyście poznali, że jest sprawiedliwość."
    ],
    [
      "Potem odezwał się Sofar z Naamy i powiedział:",
      "Dlatego myśli moje znów mi powracają, gdyż czuję w sobie silne wzburzenie.",
      "Słyszę pouczenie, które mnie znieważa, a siła wewnętrzna zmusza mnie, bym mówił.",
      "Czy znasz to, [co jest stwierdzone] od dawna, od umieszczenia człowieka na ziemi,",
      "że krótkotrwały jest tryumf złych ludzi, a radość niegodziwca jest tylko chwilowa?",
      "Choćby wzrost jego sięgał niebios i choćby on głową dotykał obłoków,",
      "jak jakaś zjawa przepadnie na zawsze, ci, co nań patrzą, będą pytać: „Gdzież on?”",
      "Jak sen uleci i [już] go nie znajdą, i jak nocne widziadło będzie wypłoszony.",
      "Oko, co go widziało, więcej [go] nie [ujrzy], i już go nie zobaczy miejsce, gdzie przebywał.",
      "Jego dzieci o łaskę będą prosić biednych, ponieważ jego ręce zwrócą to, co zdobył.",
      "Jego kości są pełne energii młodzieńczej, lecz ta z nim razem w prochu się położy.",
      "Choćby mu w ustach zło było słodyczą, choćby je swoim .przykrywał językiem,",
      "z rozkoszą je trzymał na nim jak najdłużej i miał je w środku swego podniebienia,",
      "[ten] jego pokarm we wnętrznościach się zmieni, goryczą żmij w jego wnętrzu się stanie.",
      "Bogactwo, [które] połknął, wyrzuci z siebie: Bóg sprawi, że wyjdzie ono z jego brzucha.",
      "Ssał on [trujące] ziele żmijowe, dlatego zabił go język żmii.",
      "Nie będzie oglądał obfitych strumieni: potoków płynących miodem i mlekiem.",
      "Zwróci, co z trudem zdobył, bo nie połknie, mimo wielkiej zdobyczy nie będzie się cieszył.",
      "Albowiem zniszczył on do cna ubogich, przywłaszczył sobie dom, którego nie stawiał.",
      "Ponieważ nie zaznał sytości w swym brzuchu, przed jego pożądliwością [nic] się nie ostało,",
      "nikt przed zachłannością jego nie ocalał, dlatego też szczęście jego jest nietrwałe.",
      "W pełni jego dostatku spada nań udręka i wszelki cios nieszczęścia przychodzi na niego.",
      "I właśnie wtedy, gdy brzuch swój napełnia, [Bóg] zsyła na niego żar swojego gniewu: spuszczą nań deszcz [kary], gdy on się posila.",
      "Ucieka on wtedy przed zbroją z żelaza, [lecz] go przebija [strzała] łuku z miedzi.",
      "Wyciągnął [strzałę]: wyszła z jego grzbietu, błyszczące ostrze [wyszło] z jego żółci; wtedy przychodzą na niego lęki.",
      "Wszelki mrok dla jego skarbów zachowany, strawi go ogień [ręką] nie wzniecony, zło dotknie ocalałego w jego namiocie.",
      "Wyjawią niebiosa jego niegodziwość, a ziemia przeciwko niemu powstanie.",
      "Dom jego zostanie zabrany [przez] zalew, [przez wody] płynące w dniu gniewu [Boga].",
      "Oto, co otrzyma zły człowiek od Boga i co mu wyrokiem Boga przypadnie w udziale."
    ],
    [
      "Hiob odpowiedział na to tymi słowy:",
      "Słuchajcie pilnie tego, co powiem, a będzie to [dla mnie] waszą pociechą.",
      "Znieście mnie [cierpliwie], gdy ja będę mówił, a potem, gdy powiem, [każdy z was] niech szydzi.",
      "Czyż ja przeciwko ludziom wnoszę moją skargę? Jakże się tedy nie miałbym zżymać?",
      "Obróćcie się ku mnie, a oniemiejecie i rękę na hastach sobie położycie.",
      "Gdy [o tym] wspominam, jestem przerażony, tak że dreszcz moje ciało przenika.",
      "Dlaczego źli ludzie zostają przy życiu, a nawet z wiekiem stają się silniejsi?",
      "Ich potomstwo wraz z nimi jest mocne jak oni, ich latorośle, [co są] pod ich okiem,",
      "Ich domy są bezpieczne i wolne od trwogi, bo rózgi Boga nie ma nad nimi.",
      "Ich buhaj zapładnia zawsze niezawodnie, ich krowa się cieli i nigdy nie roni.",
      "Oni zaś dziatki jak owce puszczają, pozwalają im biegać żwawo i radośnie;",
      "one zaś wykrzykują w takt bębna i cytry, radośnie śpiewają przy dźwięku piszczałki.",
      "[Tak to grzesznicy] pędzą dni swe w szczęściu i potem spokojnie schodzą do Szeolu.",
      "A wszak mówili Bogu: „Odstąp od nas: poznania Twoich dróg nie chcemy!",
      "Któż jest Wszechmocny, byśmy Mu służyli, i cóż mamy z tego, jeśli Go błagamy?”",
      "Czyż nie w ich rękach jest ich szczęście? [Taka] myśl złych ludzi daleka ode mnie!",
      "Czyż często lampa niegodziwców gaśnie i przychodzi na nich nieszczęście, [czyż Bóg im] w gniewie swoim los wyznaczy?",
      "Czyż są oni wtedy jak słoma na wietrze i jako plewy porwane przez wicher?",
      "Bóg jego dzieciom zachowa zło jego? Jemu winien odpłacić, by poznał!",
      "Oczy jego oglądać powinny jego zgubę, on winien pić z [kielicha] gniewu Wszechmocnego.",
      "Bo cóż go dom obchodzi, co po nim [zostanie], gdy już liczba jego miesięcy jest wyznaczona?",
      "Czy może ktoś Boga uczyć poznawania? Wszak to On sądzi [nawet] najwyższych.",
      "Jeden umiera w pełni sił swoich, w całkowitym spokoju i bez troski,",
      "a jego boki są pełne tłuszczu, szpik zaś obficie poi jego kości.",
      "Drugi umiera w goryczy duszy, bo [nigdy] szczęścia nie zakosztował.",
      "[Jednakże] razem w proch się kładą i robactwo pokrywa ich [obu].",
      "Otóż [ja teraz] znam wasze myśli: zamiary, które przeciw mnie knujecie,",
      "kiedy mówicie: „Gdzie jest dom magnata, gdzie namiot będący mieszkaniem złych ludzi?”",
      "Czyż nie pytaliście idących drogą i nie rozeznaliście ich [wymownych] gestów,",
      "że w dniu nieszczęścia zły jest oszczędzony, że w dniu gniewu [tacy jak on] są ocaleni?",
      "Któż zgani mu w oczy drogę jego [życia] i któż mu odpłaci [za to, co] uczynił?",
      "A gdy go [po śmierci] zanoszą do grobu, nad [jego] mogiłą czuwają.",
      "Słodkie są dla niego kamienie doliny, gdy za nim mnóstwo ciągnie ludzi i przed nim [idą ludzie] bez liczby.",
      "I jakże pocieszyć chcecie mnie daremnie, gdy wypowiedzi wasze są tylko obłudą!"
    ],
    [
      "A potem odezwał się Elifaz z Temanu i tak mówił:",
      "Czyż Bogu człowiek przynosi pożytek? Wszak sobie przynosi pożytek istota rozumna.",
      "Czy Wszechmocny ma korzyść z tego, żeś ty sprawiedliwy, czy ma zysk, gdy ty drogi swe udoskonalasz?",
      "Czy dla bogobojności twojej wszczyna z tobą sprawę, [czy z jej powodu] na sąd cię pozywa?",
      "Czyż nie [dlatego, że] złość twoja wielka i nie ma końca twoim wykroczeniom?",
      "Wszak brałeś zastaw [od] braci niesłusznie i szaty niemalże z nagich zdzierałeś;",
      "nie napoiłeś wodą spragnionego, a zgłodniałemu odmówiłeś chleba.",
      "„Temu, kto silny, [należy się] ziemia i kto szacunku godzien, osiedli się na niej!” —",
      "[mówiłeś], wdowy odprawiając z niczym, podczas gdy ramiona sierot bywały miażdżone.",
      "Dlatego sidła dookoła ciebie i o drżenie przyprawia cię lęk niespodziany.",
      "Czyż nie widzisz ciemności, [która cię otacza], i wód zalewu, [co] pokrywa ciebie?",
      "„Czyż Bóg nie jest ponad wysokością niebios, a gwiazdy — jak wysoko, aż na samym szczycie!” —",
      "Powiadasz zatem — „Cóż Bóg może wiedzieć, czy poprzez obłok sąd będzie sprawował?",
      "Chmury są dlań zasłoną, a zatem nie widzi, gdy po okręgu nieba się przechadza”,",
      "Czyż będziesz się trzymał utartego szlaku, który wydeptali ludzie niegodziwi,",
      "ci, co zostali porwani przedwcześnie, gdy rzeka rozlała się na ich fundament?",
      "Mówili oni Bogu: „Odstąp od nas”; i cóż im [za to] uczynił Wszechmocny?",
      "A przecież to On szczęściem napełnił ich domy! [Taka] myśl złych ludzi daleka ode mnie.",
      "Sprawiedliwi patrząc doznają radości i człowiek niewinny z nich się naigrawa:",
      "„Wszak nasz przeciwnik jest unicestwiony, a co zostało po nich — strawił ogień!”",
      "Pojednaj się z Nim i bądź [z Nim] w zgodzie, a wtedy przyjdzie do ciebie szczęście.",
      "Przyjmijże z ust Jego pouczenie i złóż słowa Jego w sercu swoim.",
      "Jeśli do Wszechmocnego w pokorze się zwrócisz, będziesz podźwignięty, [jeśli] oddalisz nieprawość od twego namiotu,",
      "jeśli na ziemię rzucisz drogocenne złoto oraz na skałę — kruszec potoków Ofiru,",
      "wtedy Wszechmocny będzie twoim złotem i górą srebra [On będzie] dla ciebie;",
      "bo wtedy rozkoszować się będziesz Wszechmocnym i swe oblicze ku Bogu podniesiesz.",
      "Będziesz Go wzywał, On wysłucha ciebie i wtedy śluby swoje wypełnisz.",
      "Kiedy coś postanowisz, powiedzie się tobie i na twych drogach będzie jaśnieć światło.",
      "Gdy [cię] upokorzą, powiesz: „Wywyższenie”, bo pokornego On bierze w obronę.",
      "Wybawi [nawet] tego, kto nie jest bez winy: będzie on ocalony czystością rąk twoich."
    ],
    [
      "A Hiob na to tak odpowiedział:",
      "Także jeszcze teraz gorzka jest ma skarga: ręka moja ciąży na moim, wzdychaniu.",
      "O, gdybym wiedział, gdzie mogę Go znaleźć, poszedłbym aż do Jego wspaniałej siedziby!",
      "Porządnie bym wyłożył przed Nim [moją] sprawę, a usta miałbym pełne oskarżeń.",
      "Poznałbym słowa Jego odpowiedzi i rozumiałbym to, co by mi mówił.",
      "Czy jako mocarz wiódłby On spór ze mną? Nie, ale zwróciłby na mnie uwagę.",
      "Wszakże tam sprawiedliwy z Nim by się prawował, na zawsze uwolniłbym się od mego sędziego.",
      "Oto przed siebie idę, lecz Go nie ma, wracam, lecz Go nie spostrzegam;",
      "po lewej stronie szukam Go — nie widzę, zwracam się w prawo i nie dostrzegam.",
      "Ponieważ On zna drogę, której się trzymam, gdy mnie wypróbuje, okażę się złotem.",
      "Szlaku, który On wytyczył, trzymała się ma noga, Jego drogi strzegłem i [z niej] nie zbaczałem.",
      "Nakazu warg Jego nie odrzucałem, głęboko kryłem nakazy ust Jego.",
      "Ale On [trwa] przy jednym — i któż Go odwiedzie? A co tylko zechce, to czyni!",
      "Toteż dopełnia tego, co dla mnie wyznaczył, a ma On wiele podobnych zamiarów.",
      "Dlatego lęk czuję przed Jego obliczem, na samą myśl o Nim przejmuje mnie drżenie.",
      "To Bóg sprawił, że serce moje jest trwożliwe, Wszechmocny jest przyczyną lęku mojego.",
      "Toteż nie z powodu ciemności doznaję ucisku ani dlatego, że twarz mą gęsty mrok okrywa,"
    ],
    [
      "Dlaczego Wszechmocny nie wyznaczył czasów, tak że ci, co Go znają, nie widzą dni Jego?",
      "[Niegodziwcy] graniczne znaki przesuwają, trzodę zagrabiają i pasą [jak swoją].",
      "Uprowadzają osła sierotom i zabierają w zastaw wołu wdowie.",
      "Biedacy z drogi [im] się usuwają i wraz z najuboższymi [w] kraju się kryją.",
      "Jak dzikie osły na step wychodzą, w swym trudzie pilnie szukając zdobyczy; pustynia nie ma pokarmu dla [ich] dzieci.",
      "Na polu nocą zbierają zboże i winnicę niegodziwca z resztek ogołacają.",
      "Nago sypiają w nocy, bo brak im okrycia, a w czasie zimna nie mają odzienia.",
      "Gdy na ulewnym deszczu w górach są zmoknięci, w braku schronienia tulą się do skały.",
      "[Źli] odrywają od piersi sierotę i niemowlę biednego biorą na zastaw.",
      "[Biedacy] chodzą nago, bez odzieży i wygłodniali [muszą] nosić snopy.",
      "Tłoczą oliwę między dwoma murami, wyciskają w kadziach wino, a są spragnieni.",
      "Z miasta dochodzą jęki konających: życie mordowanych wzywa pomocy; lecz Bóg [na tę] ohydę nie zwraca [uwagi].",
      "Ci właśnie się stali wrogami światłości: nie wypatrują oni pilnie jej drogi i na jej ścieżkach nie przebywają.",
      "O brzasku z łoża wstaje morderca, zabija biedaka i ubogiego, nocą zaś staje się złodziejem.",
      "Oko cudzołóżcy wypatruje zmroku; mówiąc: „Nie ujrzy mnie oko [niczyje]”, zakłada on na twarz zasłonę;",
      "w ciemności włamuje się do domów. Za dnia zamykają się [złoczyńcy] w domu: nie [chcą nic] wiedzieć o światłości.",
      "Albowiem dla nich poranek i ciemność to jedno, bo [każdy z nich] przywykł do lęków ciemności.",
      "Lekki [z nich każdy] na powierzchni wody, przeklęta jest ich posiadłość na ziemi, nie zbacza ku ich winnicom robotnik.",
      "Susza i upał chłoną wodę [powstałą ze] śniegu: [tak też] Szeol [pochłania tych, którzy] zgrzeszyli.",
      "Nie pamięta o nim łono [jego matki]: przysmakiem on robactwa — pójdzie w zapomnienie; nieprawość [jego] będzie złamana jak drzewo.",
      "Źle traktował niepłodną, nie rodzącą [dzieci] i wdowie nie wyświadczył dobra.",
      "Ale [Bóg] podtrzymuje mocarzy swą mocą, dźwiga się [mocarz], choć nie wierzył, że żyć będzie.",
      "[Bóg] zapewnia mu spokój, tak że jest bezpieczny: Jego oczy [czuwają] nad drogami [grzesznych].",
      "Na krótko [jednak] wywyższeni — giną, gną się jak wszelkie [rośliny] uwiędłe i jak czubek kłosa [wcześniej] usychają.",
      "I czyż tak nie jest? Któż powie, żem skłamał, i tak obróci wniwecz moje słowa?"
    ],
    [
      "Potem odezwał się Bildad z Szuach i powiedział:",
      "Panowanie i groza są przy Nim: On czyni pokój na swych wysokościach.",
      "Czyż jest liczba Jego hufców, a nad kim nie wstaje Jego światło?",
      "Jakże więc sprawiedliwy może być człowiek wobec Boga, jak może być czysty zrodzony z kobiety?",
      "Oto nawet księżyc nie jest [dosyć] jasny i gwiazdy nie wydają Mu się [dość] czyste.",
      "Cóż dopiero człowiek — robak, cóż syn człowieczy — robaczek!"
    ],
    [
      "Na to Hiob odpowiedział tymi słowy:",
      "Jakże możesz pokrzepiać człowieka bez siły, jakże możesz wspierać ramię pozbawione mocy,",
      "jakże doradzać temu, kto nie ma mądrości, i okazywać pełnię roztropności?",
      "Z czyją pomocą głosisz [twoje] słowa i czyjeż natchnienie ujawnia się w tobie?",
      "Cienie [ludzi umarłych] przejęte są lękiem, [głęboko] pod wodami i [pod] ich mieszkańcami.",
      "Szeol jest nagi przed Jego obliczem, nie ma zasłony [przed Nim] dla Otchłani.",
      "Rozciąga [Bóg] nad pustką wyżyny nieba, zawiesza ziemię ponad nicością.",
      "Zamyka wody w swoich obłokach, a żaden obłok pod ich [naporem] nie pęka.",
      "Zasłania oblicze księżyca w pełni, rozpościerając przed nim swoją chmurę.",
      "Zakreślił koło na wód powierzchni aż do granicy światła z ciemnością.",
      "Filary niebios doznały wstrząsu: oniemiały z trwogi przed Jego naganą.",
      "Potęgą swoją okiełznał On Morze, a w swej zręczności poraził Rahaba.",
      "Pod Jego tchnieniem niebo się rozjaśnia: przeszyła Jego ręka [zbrojna] Potwora Zwinnego.",
      "Oto te rzeczy — zarysem dzieł Jego; i jak czymś małym, jest słowo o Nim zasłyszane, grom zaś Jego mocy któż by zdołał pojąć?"
    ],
    [
      "A potem Hiob jeszcze wygłosił wzniosłą mowę tymi słowami:",
      "Żyje Bóg, który pozbawił mnie prawa, Wszechmocny, który napełnił mnie goryczą,",
      "że dopóki mój oddech jest we mnie i tchnienie Boga w mych nozdrzach,",
      "me wargi nie wymówią nic niegodziwego ani mój język nie wypowie fałszu!",
      "Dalekie to ode mnie, bym wam przyznał rację! Dopóki nie wydam ostatniego tchnienia, nie odstąpię od mojej nieskazitelności!",
      "Trzymam się mej prawości i jej nie porzucę, me sumienie nie zgani [żadnego] z dni moich.",
      "Niech spotka mego wroga to, co złoczyńcę, i mego przeciwnika — to, co niegodziwca!",
      "Jakąż bowiem nadzieję ma zły, gdy umiera, gdy Bóg odbiera mu jego tchnienie?",
      "Czyż Bóg wysłucha jego wołania, kiedy na niego nadejdzie ucisk?",
      "Czy u Wszechmocnego znajdzie ukojenie, chociażby Boga wzywał nieustannie?",
      "Miałżebym was pouczać o działaniu Boga i nie zataić myśli Wszechmocnego?",
      "Przecież wy wszyscy widzicie! Dlaczego więc próżno czcze myśli snujecie?",
      "Oto, co da w udziale Bóg niegodziwcowi i co od Wszechmocnego dostaną ciemięzcy.",
      "Choćby licznych miał synów, od miecza [wyginą], a jego potomkowie będą łaknąć chleba.",
      "Ci, co po nim zostaną, będą przez śmierć pogrzebani, a jego wdowy nie będą płakały.",
      "Chociażby nazbierał srebra jak piasku i nagromadził szat co gliny,",
      "zgromadzi, lecz będzie je nosił sprawiedliwy, a nieskazitelnemu dostanie się srebro.",
      "Zbudował dom swój jakby [z] pajęczyny i niczym szałas sklecony [przez] stróża;",
      "do snu kładzie się bogacz, lecz po raz ostatni: otwiera oczy — już dom nie [istnieje].",
      "Dosięgły go lęki jak woda, nocą go porwał wicher niczym złodziej.",
      "Gna go wiatr wschodni, toteż iść musi, wyrwał go bowiem z miejsca, w którym się znajdował;",
      "miota nim [wiatr] bez litości, a on przed jego siłą próbuje uciekać.",
      "Na jego [widok każdy] klaszcze w dłonie i rzuca nań szyderstwa, gdzie tylko się zjawi."
    ],
    [
      "Albowiem jest miejsce, skąd pochodzi srebro, i miejsce, w którym wypłukują złoto.",
      "Żelazo z prochu ziemi jest wydobywane, a miedź jest wytapiana z kamieni.",
      "[Człowiek] kres kładzie ciemności i przepatruje aż do dna samego kamienną [czeluść] mroczną i ciemną.",
      "Rąbią [ścianę] szybu odwykli od chodzenia [ludzie], ci, którzy o [swoich] nogach już zapomnieli, chwieją się zawieszeni, ludziom niepodobni.",
      "Ziemia, z której pochodzi pokarm, w swej głębi zamienia się w ogień.",
      "Tam bowiem szafir jest jej kamieniem, tam też się piasek znajduje złoty.",
      "Nie zna [do niej] ścieżki nawet ptak drapieżny ani nie dojrzy jej oko krogulca.",
      "Nie chodzą po niej nawet bestie dzikie i nawet lampart po niej nie kroczy.",
      "[Człowiek] po krzemień wyciąga swą rękę, narusza góry u ich podstawy.",
      "Drąży on w skałach rozliczne kanały i każdy klejnot dostrzega swym wzrokiem;",
      "osusza [je], by przez nie nie płynęła woda, i tak, co w nich ukryte, na światło dobywa.",
      "A co do mądrości — gdzież ją można znaleźć? Gdzież miejsce, [w którym przebywa] roztropność?",
      "Ludzie nie znają do niej drogi: nie znajdzie się mądrości w krainie żyjących.",
      "Otchłań wód mówi: „Nie ma jej we mnie”, i Morze mówi: „Nie jest ona przy mnie”.",
      "Nie otrzyma się jej za szczere złoto, odważone srebro nie jest jej wartością.",
      "Nie zrównoważy jej złoto Ofiru ani też cenny chalcedon i szafir.",
      "Nie jest ona równa ze szkłem i ze złotem ani też jej ceną naczynie ze złota.",
      "Korali i kryształów nie ma co wspominać, bo cena mądrości większa niźli pereł.",
      "Nie równa się [mądrość] z topazem z Etiopii, z najczystszym złotem się nie zrównoważy.",
      "A co do mądrości — skąd pochodzi ona? Gdzież miejsce, [w którym przebywa] roztropność?",
      "Zakryta przed oczyma wszystkiego, co żyje, nawet przed podniebnym ptactwem utajona.",
      "Zagłada i śmierć powiadają: „Do uszu naszych nie doszła wieść o niej!”",
      "Bóg tylko zna drogę [prowadzącą do] niej i tylko On wie, gdzie jest jej siedziba;",
      "bo On dosięga krańców ziemi wzrokiem i On widzi wszystko, co jest pod niebem.",
      "Gdy [bowiem Bóg] wagę nadawał wiatrowi i kiedy wodom ustalał [ich] miarę,",
      "kiedy deszczowi ustanawiał prawo i szlak [wyznaczył] błyskawicy gromów,",
      "wtedy widział [mądrość] i ją oszacował, [za wzór] ją postawił i wniknął w jej głębie.",
      "A potem wyrzekł do ludzi [te słowa]: „Oto mądrością jest bojaźń Pana i roztropnością jest stronienie od zła”."
    ],
    [
      "A potem Hiob jeszcze wygłosił wzniosłą mowę tymi słowami:",
      "O, gdybym był taki jak w dawnych miesiącach, jak za dni, w których Bóg nade mną czuwał!",
      "Gdy Jego lampa jaśniała mi nad głową, gdym przy Jego świetle chodził [wśród] ciemności.",
      "Kiedy to byłem w dniach mej dojrzałości, gdy Bóg roztaczał opiekę nad moim namiotem.",
      "Kiedy Wszechmocny był jeszcze ze mną, [gdy] byłem otoczony moimi dziećmi.",
      "Gdy moje stopy kąpały się w mleku i dla mnie skała sączyła strumienie oliwy.",
      "Kiedy z wysokiej bramy miasta wychodziłem, [kiedy] na placu [miejskim] stawiałem mą ławę,",
      "na mój widok młodzieńcy się usuwali, a ludzie sędziwi, podniósłszy się, stali.",
      "Przerywali wtedy książęta rozmowę i dłoń sobie kładli na ustach.",
      "Głośno mówiący wodzowie milknęli, do podniebienia przylegał im język.",
      "Albowiem ucho słuchającego było mi życzliwe i oko na mnie patrzało z uznaniem;",
      "albowiem ratowałem biednego, gdy wołał w ucisku, i sierotę, gdy znikąd nie miał pomocy.",
      "Błogosławieństwo zwątpiałego dochodziło do mnie i w serce wdowy wlewałem radość.",
      "Szatą, którą nosiłem, była sprawiedliwość, jak płaszcz i diadem była moja prawość.",
      "Byłem oczami dla niewidomego i podtrzymaniem nóg byłem chromemu.",
      "Ja byłem ojcem dla ludzi ubogich i w spór wnikałem tego, którego nie znałem.",
      "Byłem gotów skruszyć szczęki krzywdziciela, aby z jego zębów wydrzeć [jego] zdobycz.",
      "Toteż myślałem: z moim gniazdem skonam, dni moich będzie tyle, ile jest [ziarn] piasku.",
      "[Jak drzewo] zapuszczę korzenie ku wodzie, a rosa będzie stale na moich gałęziach.",
      "Moja sława będzie przy mnie zawsze świeża i łuk mój w mym ręku będzie zawsze giętki.",
      "Przysłuchiwali mi się i nie przerywali, milczeli, gdym moje [wypowiadał] zdanie.",
      "Po słowach moich [nikt z nich] nie przemówił, bo na nich jak rosa spadały me słowa.",
      "Oczekiwali mnie tedy jak deszczu i rozwierali usta [jakby] na deszcz późny.",
      "Uśmiechałem się do tych, co nie dowierzali i nie odbierali mi pogody ducha.",
      "Wybierałem im drogę, sam siedząc na czele, jak król przebywałem pośród [mego] hufca, jako ten, który strapionych pociesza."
    ],
    [
      "Teraz zaś naśmiewają się ze mnie ci, co są młodsi ode mnie latami, ci, których ojców mam w takiej pogardzie, że zrównałbym ich z psami mojej trzody.",
      "Na nic mi nawet wysiłek ich rąk: nie mają oni pełni [swej] krzepkości.",
      "Niedostatkiem i głodem wymizerowani szukają pokarmu na ziemi niepłodnej, od dawna jak pustkowie leżącej odłogiem.",
      "Zrywają [na pokarm] liście dzikich chwastów, a korzeń jałowców jest ich pożywieniem.",
      "Ze społeczności ludzkiej są wypędzani, krzyki biegną za nimi jak za złodziejem.",
      "W zboczach doliny potoków mieszkają, w rozpadlinach ziemnych oraz w skałach.",
      "Wśród zarośli nieludzkie wydają okrzyki, pod krzewem ciernia leżą obok siebie.",
      "Ludzie nikczemni, ludzie bez imienia, których wygnano biczem z ziemi [zaludnionej].",
      "Teraz zaś stałem się ich pośmiewiskiem i jestem dla nich przedmiotem rozmowy.",
      "Mają mnie w pogardzie, stronią ode mnie i na mój widok nie szczędzą plwociny.",
      "Albowiem rozluźnił łuk mój i mnie upokorzył, toteż oni zrzucają mi wędzidło.",
      "Zgraja stanęła u mego boku; usiłują obnażyć mi nogi, szykują mi drogę swego zatracenia.",
      "Niszczą mą ścieżkę, prą na mnie, bym upadł, nikt zaś ich [od tego] nie zdoła powstrzymać.",
      "Jakby przez wyłom [w murze] się wdzierają, nacierają zewsząd niczym nawała.",
      "Lęk niewypowiedziany przeciw mnie się zwrócił, jak wiatr rozprasza on me dostojeństwo, jak obłok rozwiała się moja szczęśliwość.",
      "Teraz nade mną rozpływa się ma dusza, trzymają mnie mocno dni mojej niedoli.",
      "W nocy me kości są przeszyte bólem, a moje cierpienia nie zasypiają.",
      "[Bóg] z wielką mocą chwycił me odzienie, uciska mnie jak [wąski] wykrój mojej szaty.",
      "[Bóg] mnie obalił na ziemię błotnistą, podobny się stałem do prochu i pyłu.",
      "Do Ciebie [Boże] wołam, Ty nie odpowiadasz, stoję, a Ty mi się [tylko] przyglądasz.",
      "Okrutny stałeś się dla mnie i napastujesz mnie swą mocną ręką.",
      "Unosisz mnie na wietrze [jak] na jakimiś wozie i odgłosami burzy mnie przerażasz.",
      "Wiem, że ku śmierci mnie skierowujesz: do miejsca spotkania wszystkich istot żywych.",
      "Ale czyż nie wyciąga ręki ten, kto pada, czyż nie dlatego woła o pomoc w nieszczęściu?",
      "Wszak ja płakałem nad tym, co twarde miał życie, wszak nad ubogim bolała ma dusza.",
      "Spodziewałem się szczęścia, a przyszła niedola, oczekiwałem światła, a nadeszła ciemność.",
      "Wnętrzności moje burzą się bez przerwy, przede mną są [tylko] dni mego strapienia.",
      "Chodzę sczerniały, ale nie od żaru, wśród zgromadzonych [ludzi] wzywam pomocy.",
      "Stałem się bratem szakali i towarzyszem się stałem strusi.",
      "Czarna jest cała moja skóra, a kości me spalone od żaru [gorączki].",
      "Tak to moja lira jest narzędziem żalu i moja piszczałka [brzmi] tonem płaczliwym."
    ],
    [
      "Przymierze zawarłem z moimi oczami: i jakże miałbym wpatrywać się w dziewicę?",
      "I cóż jest udziałem od Boga z wysoka, czyli losem ze strony Wszechmocnego z nieba?",
      "Czyż nie klęska [jaka czeka] niegodziwca i niedola tych, którzy czynią nieprawość?",
      "Czyżby On tedy dróg moich nie widział i wszystkich moich kroków nie liczył?",
      "Wszak ja kłamliwie nie postępowałem i krok mój nie był szybki do podstępu,",
      "Niech mnie położy na dokładnej wadze: Bóg niechaj pozna mą nieskazitelność!",
      "Albowiem krok mój nie zboczył z drogi i za mymi oczami nie szło serce moje, a do mych dłoni nie przylgnęła skaza.",
      "Gdy siałem, [myślałem:] niech inny spożyje, niech będą moje plony wyrwane z korzeniem!",
      "Me serce nie dało się uwieść kobiecie: u drzwi bliźniego mego nie czyhałem;",
      "niech moja żona miele [ziarno] innemu i niechaj inni schylają się nad nią.",
      "Albowiem jest to niecny postępek i wykroczenie karane sądownie;",
      "owszem, jest to ogień, który do cna zżera: spaliłby więc wszystko, cokolwiek zebrałem!",
      "Prawa sługi mojego nie lekceważyłem ni służebnicy, gdy ze mną spór wiedli;",
      "bo cóż bym począł, kiedy by Bóg powstał i gdyby nawiedził, cóż bym Mu powiedział?",
      "Wszak Ten, który mnie stworzył, stworzył także jego, jeden nas ukształtował w łonie [naszych matek].",
      "Nie odmawiałem prośbie ubogich, nie pozwalałem słabnąć oczom wdowy.",
      "Sam nie spożyłem kęsa mego chleba, tak by i sierota nie zjadł jego części;",
      "od młodości mej bowiem chowałem go jak ojciec i od łona mej matki wspomagałem wdowę.",
      "Nie patrzyłem [obojętnie], gdy tułacz był bez szaty i gdy ubogi nie miał się w co odziać;",
      "wszak jego biodra mnie błogosławiły, gdy się rozgrzewał od wełny mych owiec.",
      "Nie wygrażałem ręką sierocie, nawet gdym widział, że mnie poprą w bramie;",
      "oby [pierwej] łopatka odpadła mi z barku, oby mi ramię wyrwano ze stawu!",
      "Bo [byłby] nade mną lęk przed karą Boga, przed Jego majestatem nie mógłbym [się ostać].",
      "Nie pokładałem mej ufności w złocie, cennego kruszcu nie zwałem: „Ma pewność”.",
      "Nie czułem radości, gdy mienie me rosło i kiedy moja ręka wiele zdobywała.",
      "Nie spoglądałem na słońce, gdy jaśniało, i na księżyc, gdy sunął wspaniale [po niebie],",
      "żeby dać się uwieść memu sercu skrycie i podnieść w hołdzie do ust moich rękę.",
      "Byłoby to także grzechem, godnym sądu, bo zaparłbym się Boga, który jest na niebie.",
      "Nie cieszyłem się z klęski mego wroga ani się radowałem, gdy go zło spotkało.",
      "Wtedy nie pozwalałem moim ustom grzeszyć, domagając się jego życia w złorzeczeniu.",
      "Nie mawiali mieszkańcy mojego namiotu: „Czyż był ktoś, kto by się jego mięsiwa nie najadł?”",
      "Nigdy na dworze przybysz nie nocował: przed podróżnym moje drzwi otwierałem.",
      "Nie ukrywałem jak ludzie mych grzechów, chowając głęboko moje wykroczenie,",
      "jak gdybym miał się lękać wielkiej rzeszy ludzi i jak gdyby mnie wzgarda rodów przerażała, tak bym miał się ukrywać, nie wychodząc z domu.",
      "O, gdybym miał kogoś, kto by mnie wysłuchał! Oto mój podpis; Wszechmocny niechaj mi odpowie, niechaj sporządzi pismo Ten, co w sporze ze mną!",
      "Wszak nosiłbym je na moim ramieniu, zawiązałbym je sobie [niby] diadem.",
      "Liczbę moich kroków Mu przedstawiłem, zbliżę się zatem do Niego jak książę.",
      "Nie skarżyła się głośno na mnie moja rola ani nie płakały razem z nią jej bruzdy.",
      "Jej mocy nie niszczyłem bez wynagrodzenia, toteż Właściciela jej nie zasmucałem;",
      "[bo] zamiast pszenicy wydałaby ciernie, a zamiast jęczmienia — same tylko chwasty. Tu kończą się słowa Hioba."
    ],
    [
      "Ci trzej mężowie przestali się odzywać do Hioba, ponieważ on uważał siebie za sprawiedliwego.",
      "A wtedy Elihu, syn Barakela z Buz, ze szczepu Ram, zapłonął gniewem. Na Hioba zapłonął gniewem dlatego, że uważał on siebie za sprawiedliwego wobec Boga;",
      "na trzech zaś przyjaciół Hioba rozgniewał się dlatego, że nie znaleźli odpowiedzi i że w ten sposób Bogu przypisali zło.",
      "Elihu czekał, gdy oni rozmawiali z Hiobem, gdyż byli starsi wiekiem od niego.",
      "Ale gdy spostrzegł, że trzej mężowie nie otwierają ust, aby odpowiedzieć, wtedy zapłonął gniewem.",
      "Zabrawszy zaś głos, Elihu, syn Barakela z Buz, tak mówił: Jestem młody wiekiem, wy jesteście starzy, toteż się bałem mą wiedzę wam wyjawić.",
      "Powiedziałem [sobie]: niechaj mówią lata, niechaj lat mnogość mądrość [swą] okaże.",
      "Ale naprawdę — to duch, [co] jest w ludziach, i tchnienie Wszechmocnego czyni ich mądrymi.",
      "Nie ci, co wiele [lat przeżyli], posiadają mądrość, starcy nie rozumieją tego, co jest słuszne.",
      "Dlatego mówię: chciejcie mnie wysłuchać, ja także pragnę wyjawić mą wiedzę.",
      "Oto czekałem, gdy wy mówiliście, i waszych mądrych wywodów słuchałem, gdy wygłaszaliście wyszukane słowa.",
      "Chociaż tak pilnie na was skupiałem uwagę, widzę, że nikt Hiobowi nie wykazał winy, że żaden z was nie odpowiedział na jego wywody.",
      "Nie mówcie: „My [tylko] znaleźliśmy mądrość”; Bóg, a nie człowiek, może go pokonać.",
      "Nie przede mną wyłożył on [swoje] dowody, lecz nie waszymi słowami bym mu odpowiadał.",
      "Zalękli się i więcej się nie odzywają, odbiegły od nich [jakiekolwiek] słowa.",
      "A przecież czekam, oni zaś nie mówią, stoją i już się nie odzywają!",
      "Toteż ja odpowiem z mej strony, ja teraz wyjawię to, co mi wiadome.",
      "Albowiem słowami jestem przepełniony, w mym wnętrzu przynagla mnie jakaś siła.",
      "Me wnętrze jest jak wino, które nie ma ujścia, jak świeżo napełnione łagwie, które mają pęknąć.",
      "Muszę więc mówić, aby ulżyć sobie, otworzę moje usta, aby odpowiedzieć.",
      "A nie będę oglądał się [już] na nikogo i nikomu z ludzi nie będę pochlebiał.",
      "Albowiem [nikomu] nie potrafię schlebiać; zaraz [z powierzchni ziemi] zniósłby mnie mój Stwórca."
    ],
    [
      "Zechciej tedy słów moich posłuchać, Hiobie, i na wszystkie me słowa nastaw pilnie ucha.",
      "Oto, gdym tylko otworzył me usta, mój język mówi pod mym podniebieniem.",
      "[Z] prawości niego serca są moje słowa i wiedzę bez skazy mówią me usta.",
      "[Przecież] mnie stworzył duch Boga i tchnienie Wszechmocnego dało mi życie.",
      "Jeżeli zdołasz, tedy mi odpowiedz, przygotuj się, [by] stanąć oko w oko ze mną.",
      "Oto obaj jesteśmy równi wobec Boga, ja także z gliny jestem ulepiony.",
      "Toteż niech lęk przede mną ciebie nie ogarnia: nie będzie ciężkie to, czym cię obarczę.",
      "Wszak powiedziałeś — [doszło] do mych uszu i brzmienie słów [twych] teraz jeszcze słyszę —",
      "„Nieskazitelny ja jestem, bez grzechu, czysty ja jestem, nie ma we mnie winy.",
      "To [Bóg] wynajduje przeciw mnie zarzuty. On poczytuje mnie za swego wroga.",
      "On kładzie moje nogi w okowy, On pilnie śledzi wszystkie ścieżki moje”.",
      "Otóż oświadczam tobie, że w tym nie masz racji, albowiem Bóg jest większy niźli człowiek.",
      "Dlaczego wysunąłeś zarzut przeciw Niemu, że na żadne twe słowo nie dał odpowiedzi?",
      "Albowiem Bóg po raz pierwszy przemawia i po raz drugi, lecz bezskutecznie.",
      "We śnie, w widzeniu nocnym, kiedy sen twardy spada na ludzi lub kiedy tylko drzemią na łożu;",
      "wtedy On ludziom daje słyszeć słowa i upomnieniem [swoim] ich przeraża,",
      "aby człowieka odwieść od [niecnego] czynu i aby ustrzec go przed pychą.",
      "Tak to chroni On jego istnienie przed grobem i jego życie — od przejścia do śmierci.",
      "Człowiek też bywa karcony na łożu boleści, gdy jego kości drżą nieustannie,",
      "gdy pokarm wzbudza w nim obrzydzenie i gdy [przykrzy] on sobie strawę ulubioną.",
      "Niemalże w oczach niknie jego ciało i wystają kości [przedtem] niewidoczne.",
      "Tak to jego istnienie zbliża się do grobu i jego życie — ku sprawcom śmierci.",
      "Jeżeli wysłannik [Boży] stanie przy nim, czyli pośrednik jeden z tysiąca, i wskaże człowiekowi, co powinien czynić;",
      "jeśli litośnie powie: „Ocal go [o Boże] od zejścia do grobu, [bo] znalazłem okup”,",
      "wtedy odmładza się jego ciało: znowu staje się takie jak za dni młodości.",
      "Modli się on do Boga, i [Bóg] jest mu łaskaw, on zaś na Jego oblicze spogląda radośnie i głosi ludziom Jego sprawiedliwość.",
      "W radosnym uniesieniu mówi on do ludzi: „Zgrzeszyłem, czyli naruszyłem prawo, lecz On mi równą miarą nie odpłacił!",
      "Ocalił mą istotę od zejścia do grobu, toteż moje życie zaznaje światłości”.",
      "Tak: Bóg tego wszystkiego dokonuje; nie dwa i nie trzy razy [czyni] tak z człowiekiem,",
      "ażeby jego życie ocalić od grobu, ażeby [go] oświecić światłością żyjących.",
      "Rozważ to, Hiobie, i słuchaj mnie [dalej], zachowaj milczenie, gdy ja będę mówił.",
      "Jeśli masz [swe] racje, tedy mi odpowiedz; mów, gdyż chciałbym przyznać tobie słuszność.",
      "Jeśli [ich] nie masz, to ty mnie posłuchaj, zamilknij, gdy ja będę uczył cię mądrości."
    ],
    [
      "A potem Elihu odezwał się w te słowa:",
      "Posłuchajcie, mądrzy, moich wypowiedzi i wy, co macie wiedzę, nastawcie ucha.",
      "Albowiem ucho rozeznaje słowa, [tak jak] podniebienie bada smak pokarmu.",
      "Co będzie prawe, wybierzemy sobie, poznamy wspólnie, co jest rzeczą dobrą.",
      "Oto Hiob powiedział: „Jestem sprawiedliwy, to Bóg pozbawił mnie mojego prawa.",
      "Chociaż mam słuszność, uchodzę za kłamcę; rana moja bolesna, mimo żem bez grzechu”.",
      "Czy [jest] jakiś człowiek taki jak Hiob, co by szyderstwo pił niczym wodę",
      "i chadzał w towarzystwie tych, którzy grzech czynią, albo obcował z ludźmi nieprawości?",
      "On też powiedział: „Cóż ma z tego człowiek, gdy upodoba sobie [obcowanie] z Bogiem?”",
      "Otóż słuchajcie mnie, ludzie rozsądni: zło jest niezmiernie dalekie od Boga i od Wszechmocnego — to, co nieprawe,",
      "gdy odpłaca On ludziom według ich uczynków, gdy każdy ma od Niego według swojej drogi.",
      "O, zaprawdę, zła Bóg nie czyni, Wszechmocny [nigdy] nie narusza prawa.",
      "Któż jeśli nie On z troską spogląda na ziemię i któż [jeśli nie On] baczy na cały krąg ziemi?",
      "Gdyby On tylko siebie miał na względzie, a ducha i tchnienie przy sobie zatrzymał,",
      "od razu by wszelka istota zginęła i człowiek wnet by do prochu powrócił.",
      "Jeśliś rozumny, [dobrze] tego słuchaj, nastawiaj ucha na brzmienie słów moich:",
      "Czyż władcą mógłby być nienawidzący prawa, czy wielce sprawiedliwemu chciałbyś zło przypisać?",
      "Jemu, który do króla mówi: „Niegodziwcze”, albo do książąt: „Złoczyńco”?",
      "[Bóg] nie ma względu na osobę książąt i nie ceni magnata wyżej niż nędzarza, bo jeden i drugi są dziełem rąk Jego.",
      "W mgnieniu oka mrą [władcy] wśród nocy, gdy lud się burzy, znikają: i mocarz jest usunięty, lecz nie ręką [ludzką].",
      "Albowiem oczy Jego nad drogami ludzi, tak że wszystkie ich kroki On widzi,",
      "Nie ma ciemności i nie ma pomroki, w których by mogli ukryć się grzesznicy.",
      "Albowiem nie jest już w mocy człowieka, [kiedy] ma się stawić na sąd przed Boga.",
      "Bez roztrząsania sprawy kruszy On mocarzy i [od razu] innych stawia na ich miejscu.",
      "Ponieważ dobrze zna ich postępki, nawet i w nocy bywają miażdżeni.",
      "Jako złoczyńcom wymierza im chłosty w miejscu dostępnym dla wszystkich patrzących.",
      "Oni to bowiem odeszli od Niego i żadnej z dróg Jego rozumieć nie chcieli.",
      "Z ich winy dochodził doń krzyk ubogiego i słyszał On skargę ludzi uciśnionych.",
      "Gdy On nie działa, któż [Mu] zło przypisze, gdy skrywa oblicze, i któż Go dostrzeże? Lecz On [patrzy] na wielu, jak i na jednego,",
      "aby nie panował człowiek niegodziwy, [jeden] z tych, co są dla ludzi zasadzką.",
      "Gdy do Boga mówi ktoś: „Zgrzeszyłem! [Ale] nie będę [już więcej] zła czynił.",
      "Jeślim czego nie dostrzegł, Ty chciej mnie pouczyć, jeśli zło popełniłem, więcej nie powtórzę!” —",
      "czy według ciebie, On za złe odpłaci? Ponieważ ty czujesz niechęć [do Boga], to ty masz rozstrzygnąć, a nie ja! Czy ci jest tedy wiadome, powiedz!",
      "Każdy z rozumnych ludzi mi powie, każdy człek mądry, który mnie słyszy:",
      "„To, co mówi Hiob, nie płynie z mądrości, jego słowa [świadczą], że jest nierozumny.",
      "Niechaj więc będzie nadal doświadczany, skoro tak mówił, jak [mówią] grzesznicy.",
      "Albowiem on jeszcze powiększa swą winę, [gdy] w naszej obecności głośno grzech pochwala wypowiadając wiele słów przeciwko Bogu”."
    ],
    [
      "Elihu mówił dalej tymi słowy:",
      "Czy to za rozsądne uważasz, mówiąc: „Moja sprawiedliwość Bogu jest przydatna”?",
      "Wszak powiedziałeś, że [ona] ci na nic: „Czyż mam [z niej] większą korzyść aniżeli z grzechu?”",
      "Ja ci dam na to wyraźną odpowiedź i przyjaciołom twoim razem z tobą.",
      "Podnieś swe oczy ku niebu i zobacz, i wpatruj się w obłoki wysoko nad sobą.",
      "Jeżeli zgrzeszysz, cóż Bogu wyrządzisz? Nawet mnóstwem swych grzechów cóż ty Mu uczynisz?",
      "Jeżeliś sprawiedliwy, co Mu [przez to] dajesz albo cóż może On dostać z twej ręki?",
      "Takiego jak ty człowieka [dotyczy] zło twoje i syna człowieczego [obchodzi] twa prawość.",
      "Ludzie głośno się skarżą na nadmiar ucisku i wzywają pomocy, gdy ich gnębią wielcy,",
      "ale nikt nie pyta: „Gdzież jest Bóg, mój stwórca, który daje mi [śpiewać] pieśni podczas nocy,",
      "który nam każe uczyć się od zwierząt ziemi i od ptactwa podniebnego mądrości?”",
      "Jeżeli więc wołają, On nie odpowiada z powodu pychy złoczyńców.",
      "Zaiste, czczych wołań Bóg nie wysłuchuje, Wszechmocny na nie nie zwraca uwagi.",
      "Tym mniej, gdy mówisz, że Go nie dostrzegasz, że twoja sprawa przed Nim, że czekasz na Niego;",
      "a zwłaszcza że w gniewie swym kary nie zsyła, a nawet że nie wie wiele o występku.",
      "Hiob na próżno otwiera swe usta, bez zastanowienia mnoży [swoje] słowa!"
    ],
    [
      "A dalej Elihu tak mówił:",
      "Zaczekaj nieco, a ja cię pouczę, bo więcej [chcę] w obronie Boga powiedzieć.",
      "Zaczerpnę moją wiedzę z daleka, aby memu Stwórcy oddać sprawiedliwość.",
      "Zaprawdę słowa moje nie są kłamstwem. Doskonałą ma wiedzę [mówiący] do ciebie.",
      "Oto Bóg jest potężny i bez nienawiści, potężny On jest mocą [swojego] umysłu.",
      "Nie zachowuje przy życiu złoczyńcy, a prawo przywraca ubogim.",
      "On od sprawiedliwych nie odwraca oczu, gdy królów na tronie [osadza], gdy daje im długo panować, a oni wzbijają się w pychę.",
      "A kiedy zostaną spętani sznurami, kiedy skrępują ich więzy niedoli,",
      "wtedy wytyka On im ich uczynki, ich grzechy, gdyż się unosili pychą;",
      "wtedy na karcenie otwiera im uszy i tak każe im się odwrócić od grzechu.",
      "Jeżeli posłuchają i będą ulegli, zakończą swoje dni w szczęśliwości i swoje lata [zakończą] w rozkoszach.",
      "Lecz gdy nie posłuchają, zginą od oręża, skonają wskutek braku poznania.",
      "A niegodziwcy, zatwardziali w złości nawet nie krzyczą, gdy On ich skrępuje;",
      "kończy się zatem ich życie w młodości, ich żywot [kończy się] w młodzieńczym wieku.",
      "Wybawia On uciśnionego przez jego ucisk, otwiera On uszy przez [zesłane] cierpienie.",
      "Tak też ciebie wyciągnąłby z paszczy niedoli: zamiast ucisku miałbyś swobodę, a stół twój byłby pełen pokarmu tłustego.",
      "Lecz dopełniłeś miary sądu nad złoczyńcą, pochwyci więc [ciebie] sąd i wyrok sądu,",
      "W [Jego] gniewie niech cię [twa] szczodrość nie zwiedzie: mnogość okupu niech cię nie oszuka.",
      "Czy krzyk twój sprawi, byś nie był w ucisku, i wszelkie, choćby największe, wysiłki?",
      "Nie pragnij usilnie nocy, w której jedne narody ustępują drugim.",
      "Bacz, byś nie zwracał się ku grzechowi, bo doznałbyś przez to więcej utrapienia.",
      "Oto Bóg wzniosły jest w swojej mocy, któż może lepiej niż On pouczać?",
      "Któż może wglądać w Jego działanie i któż [Mu] powie: „Zło uczyniłeś”?",
      "Pamiętaj, byś zawsze sławił Jego dzieło, które opiewają mężowie [rozumni].",
      "Wszystkie istoty ludzkie je oglądają, człowiek wpatruje się [w nie] z daleka.",
      "Oto [jak] Bóg jest wzniosły — nic wiemy, liczba lat Jego jest nieprzenikniona.",
      "Kiedy On zbiera krople wody razem, ściekają one w chmury deszczowe,",
      "które sącząc [wodę] z wysokości nieba, zraszają ludzi deszczem obficie.",
      "Czyż można pojąć chmur zawieszenie, [nad którymi] wznosi się Jego namiot?",
      "Oto On rozprzestrzenia wokół nich swe światło [lub światło] zasłania [nimi] aż po krańce morza.",
      "On też rządzi ludami z ich pomocą: daje ludom pokarm w wielkiej obfitości",
      "[albo] bierze ogień w obie swoje dłonie i rozkazuje mu uderzać celnie.",
      "Oznajmia o Nim huk Jego [gromu], gdy pała gniewem przeciw nieprawości."
    ],
    [
      "Dlatego właśnie me serce kołacze i wyskakuje ze swojego miejsca.",
      "Pilnie wsłuchujcie się w huk Jego głosu, w pomruk, który z ust Jego się dobywa.",
      "Pod całe niebo puszcza błyskawicę i blask jej sięga aż po krańce ziemi.",
      "Za nią rozlega się odgłos grzmotu: to On majestatycznym grzmi głosem; i nie powstrzymuje ni grzmotu, ni gromu, ażeby głos Jego był słyszany.",
      "Bóg głosem grzmiącym [okazuje] cuda, czy wielkie rzeczy, przez nas nie pojęte.",
      "Do śniegu mówi: „Padaj na ziemię!” i [do] ulewnego deszczu; a deszcz rzęsisty [oznaką] Jego mocy.",
      "Wtedy kładzie pieczęć na ręku każdego człowieka, aby wiedziano, że wszyscy są Jego dziełem.",
      "Wtedy też zwierzę wchodzi do swojej kryjówki i w swojej kniei przebywa.",
      "Z Komnaty [Południa] nadciąga wichura, a od wichrów [Północy] chłód mroźny.",
      "Od tchnienia Bożego lód powstaje, a obszar wód [staje się twardy jak] metal.",
      "Bóg także błyskiem napełnia obłok [i] obłok rozsiewa swe światło,",
      "i krąży wokół, by spełnić Jego plany, wszystkie, które On wypowiedział jako rozkazy, [krąży] nad powierzchnią okręgu Jego ziemi:",
      "albo dla karania, albo dla [dobra] Jego ziemi, jeśli dla łaskawości zechce go sprowadzić.",
      "Nakłońże na to ucha, Hiobie, stań i przypatruj się cudom Boga!",
      "Czy wiesz, jakie im Bóg wyznacza [zadanie]? Jak każe błysnąć światłu swojej chmury?",
      "Czy poznałeś, jak różna jest waga obłoków, [znasz] cuda mającego doskonałą wiedzę?",
      "Ty, którego odzienie staje się gorące, gdy ziemia omdlewa od wiatru z południa,",
      "mógłbyś więc utwierdzać z Nim sklepienie niebios mocne jak zwierciadło z lanego [metalu]?",
      "Wskaż nam, co byśmy mogli Mu powiedzieć. Nie umiemy [słów] składać z powodu ciemności.",
      "Czyż trzeba Mu donieść o tym, że ja mówię, czyż musi ktoś mówić, by [On] się dowiedział?",
      "Teraz zaś światło nie jest widoczne, jaśnieje ono [ukryte] w chmurach, ale wiatr wieje i chmury rozprasza.",
      "Od północy nadchodzi [coś jakby ze] złota wokół straszliwego majestatu Boga.",
      "Wszechmocny! [Lecz] Go nie dosięgniemy; wielki On bowiem w mocy i w sądzeniu, pełen sprawiedliwości: nie uchyla [prawa].",
      "Dlatego ludzie Go się lękają, On nie dostrzega żadnego z najmędrszych."
    ],
    [
      "A potem Jahwe odezwał się wśród wichru do Hioba i powiedział:",
      "Któż jest ten, co zaciemnia zamiar słowami, [które świadczą] o braku poznania?",
      "Przepaszże jak mąż dzielny swoje biodra: będę cię pytał, a ty mi wyjaśnisz!",
      "Gdzie byłeś, gdy na fundamentach zakładałem ziemię? Powiedz, jeżeli masz zrozumienie.",
      "Kto jej rozmiary ustalił, czy ci jest wiadome, czyli kto rozciągnął na niej sznur mierniczy?",
      "Na czym utwierdzone zostały jej słupy albo kto założył jej kamień węgielny,",
      "podczas gdy poranne gwiazdy społem się cieszyły, a wszyscy niebianie wznosili okrzyki?",
      "I [kto] zamknął podwojami morze, gdy wytrysnęło z [matki] łona;",
      "gdy chmury odzieniem jego uczyniłem i gęste obłoki — jego pieluchami,",
      "gdy wyznaczyłem na nim mą granicę i urządziłem zawory i wrota,",
      "i rzekłem: „Dotąd dojdziesz, a nie dalej: tu kładę [granicę] twym wyniosłym falom!”",
      "Czy choć raz w życiu dałeś porankowi rozkaz, czy wskazałeś brzaskowi [takie], jego miejsce,",
      "aby uchwycił mocno krańce ziemi, tak żeby z niej strząśnięci byli niegodziwcy?",
      "Przybiera ona kształty jak glina [pod] pieczęcią i [wszystko, co jest na niej] staje jakby [w nowej] szacie.",
      "Wtedy niegodziwcom zabrane jest ich światło i wzniesione ramię zostaje złamane.",
      "Czy ty doszedłeś aż do źródeł morza i przechadzałeś się na dnie otchłani?",
      "Czy ukazały ci się bramy śmierci i bramy ciemności widziałeś?",
      "Zwróciłeś uwagę na przestrzenie ziemi? Powiedz, czy całą ją poznałeś!",
      "Którędy wiedzie droga [tam, gdzie] mieszka światło i gdzie jest siedziba ciemności?",
      "Mógłbyś bowiem do granic ich je zaprowadzić, gdybyś znał ścieżki [wiodące] do ich domu.",
      "Wiesz [to], bo wtedy się urodziłeś i liczba dni twoich olbrzymia!",
      "Czy zdołałeś dotrzeć do zbiorników śniegu, czy gradu zbiorniki widziałeś,",
      "które na czas ucisku przechowuję, na dzień [zbrojnego] starcia i wojny?",
      "Gdzież jest droga, [po której] rozdziela się światło, rozchodzi się wiatr wschodni po ziemi?",
      "Kto drąży ulewie upust i drogę błyskowi gromów,",
      "aby deszcz spuścić na ziemię bezludną, [na] pustkowie, na którym nie ma człowieka;",
      "aby nawodnić pustkowie wyschnięte i sprawić, by [na nim] wzeszły rośliny zielone?",
      "Czy deszcz ma [swego] rodzica, albo kto rodzi dżdżu krople?",
      "Z czyjego łona lód wychodzi i kto rodzi szron niebios?",
      "Jak kamień twarde stają się wody i powierzchnia odmętu się ścina.",
      "Czy byś połączył Plejady więzami albo rozerwałbyś sznury Oriona?",
      "Czy Gwiazdę Wieczorną byś wywiódł o czasie, Niedźwiedzicę z jej dziećmi prowadził?",
      "Czy prawa niebios poznałeś, czy zauważasz ich pismo na ziemi?",
      "Czy głos swój do chmury podniesiesz, tak by obfitość deszczu cię pokryła?",
      "Czy błyskawice wyzwolisz, by przyszły i rzekły do ciebie: „Jesteśmy!”?",
      "Któż złożył mądrość w ibisie lub kogutowi kto dał rozeznanie?",
      "Któż ma taką mądrość, by policzyć chmury, i kto bukłaki niebios nachyla,",
      "kiedy proch ziemi stwardniał jak metal i grudki [jej] mocno przylgnęły do siebie?",
      "Czy złowisz dla lwicy zdobycz, by pożywieniem nasycić lwiątka,",
      "gdy są skulone w kryjówkach, gdy siedzą w gęstwinie na czatach?",
      "Kto zdobycz szykuje dla kruka, gdy jego pisklęta do Boga wołają, [gdy] chwieją się na nogach z braku pożywienia?"
    ],
    [
      "Czy wiesz, w jakiej porze kozice skalne rodzą, czy upilnowałeś łanie, gdy rodziły?",
      "Czy zliczyłeś miesiące, w których są ciężarne, i czy znasz porę, kiedy się cielą,",
      "gdy przykucnąwszy rodzą swoje młode, gdy swe potomstwo z siebie wydają?",
      "Ich koźlęta stają się duże i silne w pustyni, odchodzą i do nich więcej nie wracają.",
      "Kto osła dzikiego puścił na swobodę, kto z pęt uwolnił to dzikie zwierzę,",
      "któremu na miejsce pobytu step wyznaczyłem i na jego mieszkanie — słoną ziemię?",
      "Nic on sobie nie robi ze zgiełku miejskiego, głosu poganiacza [nad sobą] nie słyszy.",
      "Wypatruje w górach pastwiska dla siebie i wyszukuje wszelką roślinę zieloną.",
      "Czy dziki wół będzie tobie służył, czy będzie u ciebie stał w nocy przy żłobie?",
      "Czy utrzymasz tego wołu na sznurze w bruździe, czy [idąc] za tobą zbronuje równinę?",
      "Czy będziesz polegał na nim, że wielką ma siłę, i czy złożysz na niego swoją ciężką pracę?",
      "Czy mu zawierzysz, że on ci zwiezie ziarno i że [je] w twoim spichlerzu zgromadzi?",
      "Skrzydło samicy strusia porusza się żwawo, na cóż się jednak ziła piór jego powab,",
      "skoro zostawia ona jaja na ziemi, tak ażeby w piasku się nagrzewały,",
      "nie dbając o to, że noga je zdepcze i że je dzikie zwierzę stratuje.",
      "Nieczuła dla swych piskląt, jakby nie jej były, nie boi się, że trud jej pójdzie na marne.",
      "Tak to odmówił jej Bóg mądrości i nie udzielił jej rozeznania.",
      "Gdy jednak poderwie się ona do biegu, drwi sobie z rumaka i z jego jeźdźca.",
      "Czy to ty dałeś rumakowi wigor, czy osłoniłeś jego szyję grzywą?",
      "Czy dzięki tobie skacze [on] jak szarańcza? Jego harde parskanie przeraża.",
      "Ryją [jego kopyta ziemię] na równinie i cieszy się z całej siły, ruszając na spotkanie ze zbroją.",
      "Za nic ma trwogę, wcale się nie lęka, nawet przed ostrzem miecza się nie cofa.",
      "Nad nim kołczanu chrzęst słychać, błysk strzały [widać] i włóczni.",
      "Drżąc z podniecenia połyka on ziemię i na dźwięk trąby nie da się powstrzymać.",
      "Gdy tylko [zabrzmi] trąba, odpowiada rżeniem i [już] z daleka wietrzy bitwę: gromkie wołania wodzów i wrzawę [wojenną].",
      "Czy dzięki twej mądrości wznosi się sokół, rozwija skrzydła [lecąc] na południe?",
      "Czy na twój rozkaz orzeł wzlatuje w górę i gdzieś wysoko ściele gniazdo swoje?",
      "Na skale mieszka i stale przebywa, na zrębie skalnym, w niedostępnym miejscu.",
      "Stamtąd [to] żeru wypatruje, daleko wzrok jego sięga.",
      "Jego pisklęta krew chłepczą chciwie, toteż gdzie [są] polegli, tam on [się zjawia]."
    ],
    [
      "A potem Jahwe odezwał się do Hioba i powiedział:",
      "Czy chce wieść spór z Wszechmocnym ten, co [Go] gani? Oskarżyciel Boga niechaj Mu odpowie!",
      "Wtedy Hiob tak odpowiedział Jahwe:",
      "Oto jestem zbyt mały, cóż Tobie odpowiem? Rękę sobie na ustach położę.",
      "[Już] raz mówiłem i nie będę mówił, i po raz drugi nie [powiem nic] więcej.",
      "A Jahwe przemówił do Hioba spośród wichru tymi słowy:",
      "Przepaszże jak mąż dzielny swoje biodra, będę cię pytał, a ty Mi wyjaśnisz.",
      "Czy więc chciałbyś zniweczyć me prawo: winę Mi przypisać, żebyś ty miał rację?",
      "Jeżeli masz ramię jako [ramię] Boga i możesz jak On grzmiącym odzywać się głosem,",
      "weź za ozdobę wspaniałość i wzniosłość, w blask i w majestat się przyodziej.",
      "Ciskaj wokoło gromy twego gniewu i spojrzyj na wszelką pychę, by ją upokorzyć;",
      "spojrzyj na wszelką pychę, aby ją poniżyć, i zmiażdż niegodziwców, gdzie tylko się znajdą;",
      "zagrzeb ich wszystkich razem, w prochu ziemi, uwięź ich, niech oblicza ich będą w ukryciu.",
      "Wtedy Ja także będę ciebie chwalił, że twa prawica dała ci zwycięstwo.",
      "[Patrz], oto hipopotam, com go stworzył jak ciebie: żywi się trawą, podobnie jak trzoda!",
      "Oto jaka siła jest w jego biodrach, a jaka krzepkość w mięśniach jego brzucha.",
      "Zwiesza swój ogon jak gałązkę cedru, ścięgna ud jego są mocno splecione.",
      "Jego kości są jak rury z miedzi, [każda z] nich jest jak pręt żelazny.",
      "On to jest jednym z pierwszych dzieł Boga, Ten, który go stworzył, w miecz go wyposażył.",
      "Toteż jemu wzgórza przynoszą daninę i wszelkie dzikie bestie, które tam igrają.",
      "Pod kępami lotosu ma on mieszkanie, w miejscach zacisznych w sitowiu i bagnie.",
      "Kwiaty lotosu cień na niego kładą, cień swój rzucają nań wierzby potoku.",
      "Choćby wezbrała rzeka, on się nie zatrwoży: spokojny, choćby Jordan trysnął mu do paszczy.",
      "Któż może go schwytać za oczy [lub] sznur [mu] założyć w nozdrza?"
    ],
    [
      "Czy krokodyla zdołasz złowić hakiem i zaciśniesz pętlę na jego języku?",
      "Czy powróz z sitowia włożysz w jego nozdrza i przedziurawisz jego szczękę kolcem?",
      "Czy wiele błagań zaniesie do ciebie, czy przemówi do ciebie łagodnymi słowy?",
      "Czy będzie chciał z tobą zawierać umowę, [abyś] go przyjął na sługę wiernego?",
      "Czy będziesz mógł z nim się bawić jak z ptakiem, uwiążesz go na sznurze dla [zabawy] dziewcząt?",
      "Czy [twoi] wspólnicy będą nim handlować, podzielą go na części między kupujących?",
      "Czy naszpikujesz mu skórę grotami lub oszczep rybacki [wbijesz] w jego głowę?",
      "[Spróbuj] na nim tylko położyć dłoń swoją: pamiętaj o walce, dla ciebie ostatniej!",
      "Tak to jest złudna nadzieja na jego [schwytanie], wszak już sam widok jego zwala z nóg [człowieka].",
      "Nie ma tak odważnego, żeby go podrażnić! A któż w obliczu moim hardo stanie?",
      "Któż przeciw Mnie wystąpi, skoro Ja odpłacam? Pod całym niebem wszystko jest moje!",
      "Nie pominę milczeniem członków [krokodyla] i tego, co dotyczy mocy i piękna jego budowy.",
      "Kto zdoła odsłonić wierzch jego odzienia, kto przedostanie się przez podwójną jego zbroję?",
      "Wrota jego paszczęki kto rozewrzeć zdoła: półkola jego zębów [przejmujące] grozą?",
      "Grzbietem jego są rzędy tarcz, zamknięty on jest ciasną obręczą.",
      "Jedna do drugiej przylegają [tarcze], tak że nawet nie wejdzie między nie powietrze.",
      "Każda [z nich] z drugą jest ściśle spojona, trzymają się razem i są nierozdzielne.",
      "Jego prychanie [zda się] krzesać jasność, a jego oczy [są] jak błyski zorzy.",
      "Z jego paszczęki pochodnie wychodzą, iskry ogniste się wydobywają.",
      "Z obydwu jego nozdrzy dobywa się para jak z kipiącego wrzątkiem garnka.",
      "Oddech jego może rozniecić zarzewie, a z jego paszczy płomienie wychodzą.",
      "Na jego karku przemieszkuje siła, a przed jego paszczą krąży wokół trwoga.",
      "Opasłe części cielska tak z sobą są zwarte, że gdy naciskać na nie, nawet się nie ugną.",
      "Serce jego jest twarde, jak gdyby z kamienia, twarde ono jak spodni kamień w żarnach.",
      "Przed jego atakiem drżą nawet mocarze, z wielkiego przerażenia tracą pewność siebie.",
      "Temu, kto go zaczepi, miecz na nic się nie zda, ni oszczep, ni dzida, ni oścień.",
      "Dla niego żelazo jest [kruche] jak słoma, miedź jest dla niego jak drzewo spróchniałe.",
      "Do ucieczki nie zmusi go strzała łucznika, w źdźbła trawy zamieniają się kamienie [z] procy.",
      "Jako źdźbło trawy jest dla niego dziryt i drwi on sobie z grotu świszczącego.",
      "Spód jego — to ostrza glinianej skorupy, znaczy swój ślad na mule [niczym] ostra brona.",
      "Pieni się przezeń głębia niczym [wrzątek w] garnku, morze przemienia się w kipiącą masę.",
      "Za sobą pozostawia on świetlaną smugę, zda się, że otchłań wody posiwiała.",
      "Nie ma na ziemi jemu podobnego, stworzony jest, aby nie [doznawać] lęku.",
      "Na wszystko wyniośle spogląda: królem jest nad wszystkimi dzikimi bestiami."
    ],
    [
      "A potem Hiob wyrzekł do Jahwe te słowa:",
      "Poznałem, że Ty wszystko możesz: nie ma niemożliwego dla Ciebie zamysłu.",
      "Któż jest ten, co zasłania zamiar wskutek niewiedzy? Dlatego mówiłem, że nie rozumiałem; dziwne to dla mnie rzeczy i nieznane.",
      "Racz, proszę, słuchać, gdy ja będę mówił: będę Cię pytał, a Ty mi wyjaśnisz.",
      "O Tobie wiedziałem [tylko] ze słyszenia, teraz zaś oko moje widzi Ciebie.",
      "Dlatego rozpływam się w żalu na prochu i na popiele.",
      "A gdy Jahwe wypowiedział te słowa do Hioba, rzekł do Elifaza z Temanu: „Rozgorzał mój gniew na ciebie i na twoich dwóch przyjaciół za to, że nie mówiliście o Mnie tak słusznie jak mój sługa, Hiob.",
      "Teraz zatem weźcie dla siebie siedem cielców i siedem baranów, udajcie się do mego sługi, Hioba, i złóżcie ofiarę całopalną za siebie. Hiob zaś, mój sługa, będzie się modlił za wami. Albowiem tylko jego [prośby] wysłucham i nie sprowadzę na was hańby za to, że nie mówiliście o Mnie tak słusznie jak mój sługa, Hiob.",
      "Elifaz z Temanu, Bildad z Szuach i Sofar z Naamy poszli tedy [do Hioba] i uczynili tak, jak im Jahwe rozkazał. Jahwe zaś wysłuchał [prośbę] Hioba.",
      "Jahwe odmienił też los Hioba, gdy ten modlił się za swych przyjaciół. Powiększył też w dwójnasób wszystko, co Hiob [przedtem] posiadał.",
      "Wtedy przyszli do niego wszyscy jego bracia i siostry oraz wszyscy jego dawni znajomi i zasiedli z nim do uczty w jego domu. Okazali mu współczucie i dodawali mu otuchy po wszystkich nieszczęściach, jakie Jahwe sprowadził na niego. I dał mu każdy [z nich] po jednej srebrnej monecie i każdy — po jednym złotym pierścieniu.",
      "A Jahwe błogosławił teraz Hiobowi więcej niż przedtem. Toteż miał on czternaście tysięcy owiec, sześć tysięcy wielbłądów, tysiąc jarzm wołów i tysiąc oślic.",
      "Miał też siedmiu synów i trzy córki.",
      "Pierwszej dał imię Jemima, drugiej — imię Kesija, a trzeciej — imię Keren Happuk.",
      "Nie było w całej okolicy kobiet tak pięknych jak córki Hioba; Dał im ich ojciec udział [w swym majątku] na równi z ich braćmi.",
      "A po tym wszystkim [co zaszło] żył Hiob sto czterdzieści lat i doczekał się wnuków [aż do] czwartego pokolenia.",
      "I umarł Hiob [w późnej] starości, syt życia."
    ]
  ],
  [
    [
      "Szczęśliwy mąż, który nie postępuje za radą bezbożnych ani nie staje na drodze grzeszników, ani też nie zasiada na zebraniach szyderców,",
      "ale upodobanie ma w Prawie Jahwe i nad Jego Prawem rozważa we dnie i w nocy.",
      "Będzie on jak drzewo zasadzone nad strumieniami wód, rodzące owoc w odpowiednim czasie, którego liście nie więdną; cokolwiek czynić pocznie, powiedzie się.",
      "Całkiem jest inny los bezbożnego; podobny do plewy unoszonej wiatrem.",
      "Przeto nie ostoją się bezbożni na sądzie a błądzący — na zebraniu sprawiedliwych,",
      "Gdyż Jahwe pochwala drogę sprawiedliwych, a droga bezbożnych zaginie."
    ],
    [
      "Dlaczego burzą się narody, a ludy daremnie spiskują?",
      "Powstają królowie ziemscy i książęta sprzymierzają się razem przeciw Jahwe i przeciw Jego Mesjaszowi:",
      "„Porwijmy ich więzy i zrzućmy z siebie pęta”.",
      "Ten, który mieszka w niebie, śmieje się z nich, Pan z nich sobie drwi.",
      "Kiedyś powie do nich w gniewie swoim i swoją zapalczywością ich przerazi:",
      "„Przecież to Ja namaściłem króla mojego na Syjonie, świętej górze mojej”.",
      "Ogłoszę postanowienie Jahwe. On rzekł do mnie: „Synem moim jesteś Ty! Ja Ciebie dziś zrodziłem.",
      "Proś Mnie, a dam Ci narody w dziedzictwo i krańce ziemi w posiadanie.",
      "Pokonasz je laską żelazną i jak naczynie ulepione je skruszysz”.",
      "A zatem królowie postępujcie rozsądnie! Przyjmijcie przestrogę, sędziowie ziemi!",
      "Służcie Jahwe w bojaźni, z drżeniem całujcie Jego stopy,",
      "aby się nie rozgniewał i abyście nie zgubili drogi, zapala się bowiem znienacka gniewem. Szczęśliwi wszyscy, którzy Mu ufają."
    ],
    [
      "Psalm Dawida, gdy uciekał przed synem Absalomem.Jak liczni są, Jahwe, moi wrogowie,jak liczni są ci, którzy powstają przeciwko mnie.",
      "Liczni bez ustanku mówią o mnie: „Nie ma już dla niego zbawienia w Bogu”.",
      "Jednak Ty, Jahwe, jesteś moją tarczą, Tyś moją chwałą, Ty mą głowę podnosisz.",
      "Moim głosem wołałem do Jahwe i odpowiedział mi ze swej świętej góry.",
      "Toteż kładłem się i zaraz zasypiałem, a budziłem się, bo Jahwe mnie wspomagał.",
      "Nie lękam się ludzi, którzy się ustawiają przeciwko mnie.",
      "Powstań, Jahwe, i wybaw mnie, Boże mój! Uderz w szczękę mych wrogów i wyłam zęby nieprawym.",
      "U Jahwe jest zbawienie a błogosławieństwo Twoje nad Twoim ludem!"
    ],
    [
      "Dyrygentowi chóru: na instrumenty strunowe; psalm Dawida.Na wołanie moje daj mi odpowiedź, Boże, sprawiedliwości moja. W ucisku przybądź mi z pomocą, bądź mi łaskawy i wysłuchaj prośby mojej!",
      "Mężowie, dokądże mieć będziecie cześć moją w pogardzie, czemu miłujecie próżność i poszukujecie ułudy?",
      "Widzicie, że Jahwe w sposób cudowny okazał mi swoją łaskawość, Jahwe wysłucha mnie, gdy zawołam do Niego.",
      "Przeto zadrżyjcie i przestańcie grzeszyć, rozważcie w sercu waszym na posłaniach waszych i zamilczcie!",
      "Składajcie ofiary prawem nakazane i pokładajcie ufność w Jahwe!",
      "Wielu powie: „Któż nam ukaże dobro?” Wznieś nad nami światło Twojego oblicza!",
      "Udzieliłeś większej radości memu sercu, niż gdy się posiada obfitość zboża i moszczu.",
      "W spokoju jednocześnie się kładę i zasypiam, bo Ty jeden, Jahwe, pozwalasz mi mieszkać bezpiecznie."
    ],
    [
      "Dyrygentowi chóru: na flety; psalm Dawida.Usłysz, Jahwe, słowa moje, zważ na moje westchnienie.",
      "Posłuchaj mojego błagalnego wołania, mój Królu i mój Boże! Albowiem do Ciebie kieruję modlitwę.",
      "Jahwe, rano racz wysłuchać głosu mego, od rana zwracam się do Ciebie i wyglądam,",
      "albowiem Ty nie jesteś Bogiem, który ma upodobanie w złym. Nie może u Ciebie gościć złoczyńca.",
      "Chełpiący się nie mogą stanąć przed oczyma Twoimi. Masz w nienawiści każdego, który popełnia niegodziwość.",
      "Gubi tych, którzy mówią rzeczy kłamliwe, brzydzi się Jahwe mężem krwi i oszustwa.",
      "Ja dzięki łaskawości Twojej wejdę do domu Twego. Przed świętym przybytkiem upadnę w bojaźni przed Tobą.",
      "Jahwe, prowadź mnie według sprawiedliwości Twojej ze względu na moich wrogów, uczyń prostą przede mną Twoją drogę!",
      "Nie ma bowiem w ich ustach prawdy, w ich wnętrzu zgnilizna; otwartym grobem ich gardło, język ich pochlebcą.",
      "Ukarz ich, Boże, niech padną przez własne knowania, odrzuć ich z powodu licznych ich grzechów, bo zbuntowali się przeciw Tobie.",
      "I będą się cieszyć wszyscy ufający Tobie, będą się radować na wieki; Ty będziesz ich osłaniał i będą się radować Tobą ci, którzy miłują Twe imię.",
      "Albowiem Ty, Jahwe, błogosławisz sprawiedliwego, jakby tarczą osłaniasz go życzliwością."
    ],
    [
      "Dyrygentowi chóru: przy wtórze lutni; o oktawę (niżej); psalm Dawida.Nie karz mnie w gniewie Twoim ani w złości Twojej mnie nie karć!",
      "Zmiłuj się nade mną, Jahwe, bom słaby, ulecz mnie, Jahwe, bo przeraziły się kości moje,",
      "a i moja dusza przestraszyła się głęboko, lecz Ty, o Jahwe, jakże jeszcze długo...?",
      "Zwróć się, Jahwe, ratuj moją duszę; wspomóż mnie przez łaskawość Twoją.",
      "Bo nikt w krainie śmierci nie pamięta o Tobie: któż Cię wielbi w Szeolu?",
      "Zmęczyłem się jękami moimi, co noc zraszam łzami łoże moje, łzami zlewam posłanie.",
      "Osłabiło się od strapienia oko moje, postarzało z powodu wszystkich moich wrogów.",
      "Odstąpcie ode mnie wszyscy złoczyńcy, Jahwe bowiem wysłuchał mojego głośnego płaczu,",
      "Wysłuchał Jahwe błagania mojego, Jahwe przyjął modlitwę moją.",
      "Zawstydzą i przerażą się bardzo wszyscy moi wrogowie cofną się i prędko będą zawstydzeni!"
    ],
    [
      "Apelacja Dawida, którą wniósł do Jahwe z powodu Kusza z pokolenia Beniamina.Jahwe, mój Boże, do Ciebie się uciekam. Wybaw mnie od wszystkich prześladowców i ocal mnie.",
      "Aby mnie nie rozszarpał jak lew i nie rozdarł, gdy nie mam wybawcy.",
      "Jahwe, Boże mój, jeśli to uczyniłem, jeśli jest niesprawiedliwość na moich dłoniach,",
      "jeśli odpłaciłem się złem mojemu przyjacielowi i ograbiłem bez powodu mego wroga,",
      "niech mnie ściga nieprzyjaciel i podbije, i wkopie w ziemię moje życie, a cześć moją w proch obali.",
      "Powstań, Jahwe, w gniewie swoim, podnieś się przeciw zaciekłości moich nieprzyjaciół, czuwaj nade mną, wszak sąd zarządziłeś.",
      "Zebranie ludów niech Cię otoczy, a Ty siądź ponad nim na wysokości.",
      "Jahwe będzie sądził narody, osądź mnie, Jahwe, według Twej sprawiedliwości i według nieprawości mojej.",
      "Niechże ustanie złość bezbożnych, niech się umocni sprawiedliwy! Ty, który badasz serce i nerki, Boże sprawiedliwy,",
      "tarczą moją jesteś, Boże, Zbawcą tych, którzy są czystego serca.",
      "Boże, jesteś sędzią sprawiedliwym i Bogiem, który wymierza karę każdego dnia.",
      "Jeśli się nie nawróci, to miecz swój zaostrzy, napnie łuk i przygotuje go.",
      "Wypuści na niego pociski śmiertelne, ognistymi uczyni swoje strzały.",
      "Oto począł nieprawość, jest brzemienny udręką, a rodzi kłamstwo.",
      "Dół wykopał i pogłębił go, ale sam wpadł do tego dołu, który uczynił.",
      "Jego groźba zwróciła się na jego głowę, a jego cios spadnie na jego barki.",
      "Chwalić będę sprawiedliwość Jahwe i zaśpiewam ku uczczeniu imienia Jahwe Najwyższego."
    ],
    [
      "Dyrygentowi chóru na melodię pieśni getejskiej; psalm Dawida.Jahwe, nasz Panie, jak potężne jest Twe imię na całej ziemi! Ty, który wyniosłeś majestat nad niebiosa.",
      "Z ust dzieci i niemowląt zbudowałeś twierdzę przez wzgląd na Twych nieprzyjaciół, aby zaprzestał działania wróg i mściciel.",
      "Widzę bowiem Twe niebo, dzieło palców Twoich, księżyc i gwiazdy, które utwierdziłeś —",
      "czym jest człowiek, że o nim pamiętasz, albo syn człowieczy, że zważasz na niego.",
      "Uczyniłeś go niewiele mniejszym od niebian, uwieńczyłeś go chwałą i dostojeństwem.",
      "Uczyniłeś go władcą nad dziełami rąk Twoich, wszystko poddałeś pod jego stopy,",
      "owce i bydło wszelakie, a także zwierzęta polne,",
      "ptactwo niebieskie i ryby morskie, które ciągną ścieżkami mórz.",
      "Jahwe, nasz Panie, jak potężne jest Twe imię na całej ziemi!"
    ],
    [
      "Dyrygentowi chóru, na melodię: „Mut labben”; psalm Dawida.AlefPragnę Ci podziękować, Jahwe, z całego serca; opowiedzieć o wszystkich Twoich cudach.",
      "Pragnę się cieszyć i radować Tobą, zaśpiewać imieniu Twojemu, Najwyższy.",
      "BetZa to, że odwrócili się moi wrogowie, potknęli się i poginęli przed Twoim obliczem.",
      "Gdyż Ty wymierzyłeś mi sprawiedliwość i słuszność, usiadłeś na tronie jako sędzia sprawiedliwy.",
      "GimelZgromiłeś narody, wyniszczyłeś grzeszników, imię ich zmazałeś na wieki wieków.",
      "Wrogowie zginęli — ruiny na wieki... wyludniłeś ich miasta — pamięć ich zanikła...",
      "HeWzburzył się, Jahwe, zasiadł na wieki, ustawił swój tron, aby odbyć sąd.",
      "I osądzi On ziemię sprawiedliwie, wyda słuszny wyrok na ludy.",
      "WawI będzie Jahwe warownią dla uciśnionego, twierdzą w chwilach utrapienia.",
      "Zaufają Tobie ci, którzy znają Twoje imię, albowiem nie opuszczasz tych, którzy Cię szukają.",
      "ZajinŚpiewajcie Jahwe, który mieszka na Syjonie, opowiadajcie narodom o Jego czynach,",
      "albowiem pamięta o nich jako mściciel krwi, nie zapomina wołania ubogich.",
      "ChetZmiłuj się nade mną, Jahwe, spojrzyj na moją nędzę, spowodowaną przez moich przeciwników, Tyś jest tym, który mnie wyprowadza z bram śmierci,",
      "abym opowiadał o całej Twej chwale, radował się Twoją pomocą w bramach córki Syjonu.",
      "TetNarody wpadły do dołu, który wykopały, zaplątała się ich noga w sidło, które zastawiły.",
      "Jahwe dał się poznać, dokonując sądu: w dzieło rąk swoich zaplątał się grzesznik.",
      "JodNiech grzesznicy pójdą do szeolu, wszystkie narody, które zapominają o Bogu.",
      "KafA biedny nie będzie zapomniany na wieki, nadzieja ubogich nie zginie na wieki.",
      "Powstań Jahwe, aby nie przemógł człowiek [występny], niech będą osądzone narody przez Ciebie.",
      "Napełnij ich, Jahwe, lękiem, aby narody poznały, że są [tylko] ludźmi."
    ],
    [
      "LamedCzemu, o Jahwe, stoisz z daleka, czemu ukrywasz się w czasach ucisku?",
      "Przechwałkami bezbożnego trapi się ubogi. Niech się uwikłają w zasadzki, które zgotowali.",
      "Bo chlubi się bezbożny pożądliwością swoją, a lichwiarz bluźni, przeklina Jahwe.",
      "Bezbożny mówi w wyniosłości swego ducha: „Nie ukarze! Nie ma Boga” — przed Nim wszystkie jego knowania.",
      "Pomyślne są drogi jego w każdym czasie; sądy Twoje go nie obchodzą, a wrogami swymi pogardza.",
      "„Mówi w sercu swoim: „Nie zachwieję się, nie spadnie na mnie nieszczęście przez całe pokolenie”.",
      "PeUsta jego są pełne przekleństw, zdrady, podstępu, a pod językiem krzywda i niesprawiedliwość.",
      "Siedzi przyczajony przy ogrodzeniu, w ukryciu zabija niewinnego, oczy jego śledzą nieszczęśliwego.",
      "AjinZasadza się w ukryciu jak lew w swoim legowisku, czai się, aby porwać ubogiego, porywa go i w sieć swoją wciąga.",
      "Chytrze się korzy i nachyla, i wpadają w jego moc ubodzy.",
      "Mówi w sercu swoim: „Zapomniał Bóg i zakrył oblicze swoje... nigdy już nie wejrzy”.",
      "QofPowstań Jahwe, Boże podnieś rękę Twoją, nie zapominaj o uciśnionych!",
      "Dlaczego bezbożny ma urągać Bogu i myśleć w sercu swoim: „Nie będzie dochodził”?",
      "ReszTy jednak widzisz trud i utrapienie, patrzysz, byś wziął je w Twe ręce. Tobie się oddaje ubogi, Tyś opiekunem sieroty.",
      "SzinSkrusz ramię bezbożnego i złoczyńcy, skarć jego nieprawość, aby jej nie było.",
      "Jahwe jest Królem na wieki wieków, znikną narody z Jego ziemi.",
      "TawWysłuchaj, Jahwe, próśb ubogich, utwierdź ich serca i uważnie nastaw swe ucho,",
      "abyś strzegł prawa sieroty i ubogiego i aby człowiek z ziemi nie wzbudził postrachu."
    ],
    [
      "Dyrygentowi chóru: Dawida.U Jahwe się chronię, dlaczego mi mówicie: „Uciekaj jak ptak na góry!”",
      "Bo oto bezbożni łuk napinają i na cięciwę kładą swą strzałę, aby wypuszczać ją w mroku na prawych sercem.",
      "Jeśli będą zburzone fundamenty, cóż może zdziałać sprawiedliwy?",
      "Jahwe przebywa w świętym swoim przybytku, Jahwe ma w niebie swój tron. Oczy Jego patrzą, powieki Jego śledzą synów ludzkich.",
      "Jahwe bada sprawiedliwego i złego a dusza Jego nienawidzi tego, kto kocha bezprawie.",
      "Spuszcza na bezbożnych żarzące węgle i siarkę, a wiatr palący będzie udziałem ich kielicha.",
      "Bo sprawiedliwy jest Jahwe i kocha sprawiedliwość. Prawi zobaczą Jego oblicze."
    ],
    [
      "Dyrygentowi chóru: na oktawą; psalm Dawida.Wybaw, Jahwe, bo nie ma pobożnego; zniknęli wierni wśród synów ludzkich.",
      "Kłamliwe rzeczy mówią jeden do drugiego, pochlebstwo na ich ustach i obłuda w sercu.",
      "Niech wygubi Jahwe wszelkie wargi pochlebne, język wypowiadający zuchwalstwa.",
      "Tych, którzy mówią: „Jesteśmy silni naszym językiem, wargi nasze pomagają nam, któż jest naszym panem?”",
      "„Z powodu ucisku ubogich i krzyku biedaków teraz powstanę — odzywa się Jahwe — udzielę pomocy temu, który za nią tęskni”.",
      "Słowa Jahwe są słowami czystymi, srebrem w pracowni oczyszczonym z ziemi, przesiane aż siedem razy.",
      "Ty, Jahwe, strzeż ich, a nas zachowaj przed tym pokoleniem, na wieki.",
      "Mogą występni krążyć dokoła i podnosi się podłość wśród synów ludzkich."
    ],
    [
      "Dyrygentowi chóru: psalm Dawida.Jak długo jeszcze, Jahwe, będziesz zapominał o mnie na wieki? Jak długo jeszcze będziesz zakrywał twarz Twoją przede mną?",
      "Jak długo jeszcze mam nosić zmartwienia w mej duszy? Smutek w sercu moim dzień po dniu? Jak długo jeszcze będzie się wynosił mój nieprzyjaciel nade mnie?",
      "Popatrz, wysłuchaj mnie, Jahwe, mój Boże! Rozjaśnij moje oczy, abym nie popadł w sen śmierci.",
      "By nie powiedział nieprzyjaciel: „Zwyciężyłem go”, by nie radowali się moi ciemięzcy, że się zachwiałem.",
      "Ja jednak pokładam ufność w łaskawości Twojej, niech się raduje serce moje z Twojej pomocy.",
      "Śpiewał będę Jahwe, że mi dobro wyświadczył."
    ],
    [
      "Dyrygentowi chóru: psalm Dawida.Mówi głupiec w sercu swoim: „Nie ma Boga”. Zepsuli i wstrętnym uczynili postępowanie, nie ma nikogo, kto by czynił dobrze.",
      "Jahwe spogląda z nieba, aby zobaczyć, czy jest ktoś rozumny, który by pytał się o Boga.",
      "Każdy odstąpił, społem popsuli się, nie ma, kto by czynił dobrze, nie ma nawet jednego.",
      "Czyż są nierozumni wszyscy, którzy źle postępują, pożerają lud mój, jakby chleb spożywali, a Jahwe nie wzywają.",
      "Wtedy zadrżeli ze strachu, Bóg bowiem jest wśród pokolenia sprawiedliwego.",
      "Usiłujcie udaremniać zamiar ubogiego, Jahwe jest jednak jego schronieniem.",
      "Oby użyczył z Syjonu zbawienia dla Izraela, gdy odmieni Jahwe los swego ludu, niech rozweseli się Jakub, niech ucieszy się Izrael."
    ],
    [
      "Psalm Dawida.Jahwe, któż może przebywać w Twoim przybytku, któż może zatrzymać się na świętej górze?",
      "Kto postępuje nienagannie i czyni sprawiedliwość i mówi prawdę w sercu swoim.",
      "Kto nie szerzy swym językiem oszczerstw, nie wyrządza zła bliźniemu swemu i nie rzuca obelgi na sąsiada swego.",
      "Kto uważa za godnego lekceważenia tego, który w jego oczach jest odrzucony, czci zaś tych, którzy się boją Jahwe. Choć przysięgnie na swoją szkodę, to jednak dotrzyma.",
      "Kto nie daje pieniędzy swych na lichwę i podarku nie bierze na szkodę niewinnego, kto tak czyni, nie zachwieje się nigdy."
    ],
    [
      "Miktam Dawida.Strzeż mnie, o Boże, gdyż u Ciebie się chronię.",
      "Mówię do Jahwe: „Jesteś moim Panem! Nie mam żadnego dobra ponad Ciebie”.",
      "Do świętych, którzy są w Jego ziemi, jak silne uczynił moje upodobanie do nich.",
      "Pomnażają swoje cierpienia, którzy zwracają się do innych bogów. Nie wyleję im krwi w ofierze, ani nie wymówię ich imion moimi wargami.",
      "Jahwe, jesteś całym bogactwem i kielichem moim. Tyś jest i tym, który zabezpiecza mój los.",
      "Sznury odmierzyły mi rozkosze dobra, a dziedzictwo moje bardzo mi się podoba...",
      "Dziękować będę Jahwe za to, że mi daje radę i nawet wśród nocy poucza mego ducha.",
      "Stawiam sobie Jahwe ciągle przed oczyma. I nie zachwieję się, gdyż On jest po mojej prawicy.",
      "Przeto cieszy się serce moje i raduje dusza moja. Także ciało moje spoczywać będzie ufnie.",
      "Albowiem nie opuścisz duszy mojej w szeolu ani nie zostawisz sprawiedliwego Twego, aby doświadczył grobu.",
      "Lecz dasz mi poznać drogę do życia, do pełni radości przed Twoim obliczem i do rozkoszy po prawicy Twojej na zawsze."
    ],
    [
      "Modlitwa Dawida.Wysłuchaj, Jahwe, sprawiedliwej sprawy, zważ na mój krzyk, usłysz prośbę moją z warg wolnych od oszustwa.",
      "Niechaj od oblicza Twojego wyjdzie wyrok na mnie, niech ujrzą oczy Twoje prawość moją.",
      "Badałbyś serce moje, nawiedzałbyś mnie nocą, szukałbyś mnie i nie znalazłbyś nic haniebnego. Nie dopuściły się wykroczenia moje usta.",
      "W ludzkich poczynaniach, według słowa warg Twoich, strzegłem się dróg gwałtowników.",
      "Podtrzymuj moje kroki na Twoich drogach, aby się nie zachwiały moje stopy.",
      "Wołam do Ciebie, Ty bowiem Boże, wysłuchasz mnie, nakłoń ucho Twe ku mnie, usłysz moje słowa.",
      "Cudownie okaż Twoją łaskawość, Zbawco ufających, przed buntującymi się przeciw Twej prawicy.",
      "Strzeż mnie jak źrenicy oka, ukryj mnie w cieniu Twoich skrzydeł,",
      "przed złoczyńcami, którzy mnie uciskają, przed nieprzyjaciółmi, którzy mnie pożądliwie otaczają.",
      "Tłuszczem pozamykali swe serca, ustami swoimi wzniosłe rzeczy mówili.",
      "Otaczają mnie teraz ich kroki, oczy swe kierują, aby mnie powalić na ziemię,",
      "podobni do lwa dyszącego za zdobyczą, do lwiątka, które siedzi w ukryciu.",
      "Powstań Jahwe, wystąp przeciw niemu i powal go, wybaw od złoczyńcy moją duszę.",
      "Ręką Twoją zabij ich, Jahwe, usuń ich z tego świata spomiędzy tych, którym życie przypada w udziale. A Twoimi dobrami napełniasz ich brzuch i syte są ich dzieci, a resztę zostawiają swoim małym dzieciom.",
      "Ja zaś przez sprawiedliwość chciałbym oglądać Twoje oblicze; po obudzeniu nasycić się Twoim widokiem."
    ],
    [
      "Dyrygentowi chóru: [psalm] sługi Jahwe, Dawida, który wyśpiewał na cześć Jahwe wtedy, gdy go Jahwe wyratował z rąk wszystkich nieprzyjaciół i z ręki Saula.Wówczas powiedział: uwielbiam Cię, Jahwe, mocy moja,",
      "Jahwe, skało moja i mój wybawco, Boże mój, opoko moja, na której się chronię, tarczo moja, rogu wybawienia mego i warownio moja.",
      "Wołałem do Jahwe, godnego uwielbienia, i zostałem uwolniony od moich nieprzyjaciół.",
      "Ogarnęły mnie fale śmierci, a potoki zagłady przeraziły mnie.",
      "Pętle szeolu oplotły mnie, więzy śmierci mnie objęły.",
      "W ucisku moim wołałem do Jahwe i krzyczałem do Boga mojego; z przybytku swego usłyszał moje wołanie, a mój krzyk dotarł do Jego uszu.",
      "Zadrżała i zatrzęsła się ziemia, a podstawy gór się zachwiały... Poruszyły się, gdyż On rozgniewał się na nie.",
      "Wzniósł się dym z Jego nozdrzy, a z ust Jego — ogień pożerający, węgle zapaliły się od niego.",
      "Nachylił niebiosa i zstąpił, a ciemna chmura pod Jego nogami.",
      "Dosiadł cheruba i poleciał. I pomknął na skrzydłach wiatru.",
      "Uczynił z ciemności zasłonę dla siebie; a z ciemnej wody i z gęstej chmury swój namiot.",
      "Z blasku jego wydobywały się: chmury, grad i żagwie ogniste.",
      "Z nieba przemówił w grzmocie Jahwe, najwyższy rozbrzmiewał swym głosem przez grad i żagwie ogniste.",
      "Wypuścił swe strzały i rozproszył nieprzyjaciół, spuszczał pioruny i wprawiał ich w popłoch.",
      "Odsłoniły się dna mórz i odkryły się podstawy ziemi przed Twoim łajaniem, Jahwe, przed wielkim wrzeniem Twego gniewu.",
      "Wyciągnął [swoją rękę] z wysokości i ujął mnie, wyciągnął mnie z głębokich wód.",
      "Uwolnił mnie od nieprzyjaciela potężnego, od nienawidzących mnie, choć byli silniejsi.",
      "Napadli na mnie w dniu mego nieszczęścia, ale Jahwe stał się moją podporą.",
      "Wyprowadził mnie na szeroką przestrzeń, wybawił mnie, gdyż mnie umiłował.",
      "Uczynił mi Jahwe w ten sposób, bom sprawiedliwy; wynagrodził mnie, gdyż mam czyste ręce.",
      "Strzegłem bowiem dróg Jahwe i nie zbłądziłem od Boga.",
      "Albowiem miałem przed oczyma wszystkie Jego nakazy i nigdy nie odrzucałem Jego postanowień.",
      "I byłem wobec Niego bez skazy, strzegąc się niegodziwości,",
      "przeto oddał mi Jahwe według sprawiedliwości mojej, według czystości rąk moich przed oczyma Jego.",
      "Wobec pobożnego okazujesz się łaskawy, z uczciwym postępujesz uczciwie.",
      "Postępujesz z czystym czysto, a przebiegle z przewrotnym.",
      "Albowiem śpieszysz z wybawieniem ludowi potrzebującemu, a oczy wyniosłych kierujesz ku ziemi.",
      "Albowiem Ty, Jahwe, każesz świecić mojej pochodni, Bóg rozświeca moje ciemności.",
      "Z Tobą przebiegam wały, z Bogiem moim przeskakuję mury.",
      "Boża droga jest prosta, słowo Jahwe w ogniu wypróbowane — tarczą dla wszystkich, którzy Mu ufają.",
      "Któż bowiem jest Bogiem oprócz Jahwe i któż skałą oprócz Boga naszego?",
      "Bóg, który opasuje mnie mocą i uczynił doskonałą drogę moją.",
      "Rącze czyni nogi moje jak łani i postawi mnie na wyżynie.",
      "Ręce moje uczy szermierki, a ramiona moje — napinania spiżowego łuku.",
      "Dałeś mi tarczę Twą dla ocalenia, prawica Twoja wspierała mnie, a życzliwość Twoja uczyniła mię wielkim.",
      "Moim krokom dałeś szeroką drogę i nie zachwieją się stopy moje.",
      "Ścigałem moich nieprzyjaciół, aż ich dosięgnąłem i nie zawróciłem, aż ich wyniszczyłem.",
      "Pobiłem ich i nie zdołali się podźwignąć, leżeli pod stopami moimi.",
      "Opasałeś mnie siłą do boju, zgiąłeś tych, którzy przeciw mnie powstali.",
      "Moich wrogów skłoniłeś do ucieczki, a nienawidzących mnie wyniszczyłeś.",
      "Wołali — ale nie mieli wybawcy, [krzyczeli] do Jahwe — ale ich nie wysłuchał.",
      "Pędziłeś ich jak wiatr [pędzi] pył, starłem ich, jak [się ściera] błoto na ulicach.",
      "Wyratowałeś mię od buntu ludu, ustanowiłeś mnie głową narodów. Lud, którego nie znałem, sługą moim będzie.",
      "Słuchający uchem są mi posłuszni, obcy mi schlebiają.",
      "Cudzoziemcy bledną i z trwogą wychodzą ze swoich warowni.",
      "Niech żyje Jahwe! Niech będzie błogosławiona moja skała! Niech będzie wywyższony Bóg, mój Wybawca!",
      "Bóg, który dał mi odpłatę i poddał mi narody...",
      "I wybawił mię od moich wrogów, wyniósł ponad nieprzyjaciół i wyrwał od człowieka przemocy.",
      "Przeto pragnę Cię wielbić, Jahwe, wśród narodów, Twojemu imieniu pragnę śpiewać.",
      "Wielkie zwycięstwa dałeś królowi Twemu, okazałeś życzliwość pomazańcowi Twemu, Dawidowi, i potomstwu jego na wieki."
    ],
    [
      "Dyrygentowi chóru: psalm Dawida.Niebiosa są zwiastunami mocy Bożej, a firmament głosicielem działania rąk Jego.",
      "Dzień dniowi oznajmia słowa, noc nocy przekazuje wiedzę.",
      "Bez słowa i bez mówienia, nie można dosłyszeć ich głosu...",
      "Na całą ziemię rozchodzi się ich echo, aż po krańce ziemi ich brzmienie. Na nich urządził namiot dla słońca.",
      "Jak oblubieniec wychodzi ono ze swojej komnaty, cieszy się jak mocarz, gdy biegnie do swej mety.",
      "Z jednego krańca niebios wyjście jego, a jego dojście na drugim krańcu ich. Nikt nie zdoła się ukryć przed jego żarem.",
      "Nauka Jahwe jest bez zmazy — orzeźwia duszę. Pouczenie Jahwe jest godne wiary — czyni mądrym prostaczka.",
      "Przepisy Jahwe są sprawiedliwe — rozweselają serce. Rozkaz Jahwe jasny — oświeca oczy.",
      "Słowo Jahwe jest czyste — ostoi się na zawsze. Wyroki Jahwe są prawdą — są też równocześnie sprawiedliwe.",
      "Kosztowniejsze są od złota i od mnóstwa złota szczerego. I słodsze od miodu, i od plastra miodu.",
      "Toteż twój sługa się nimi oświeca, wielka nagroda dla tych, którzy je pełnią.",
      "Kto pozna występki? Przebacz mi ukryte przewiny.",
      "Także od zuchwalców zachowaj Twego sługę, aby nie zapanowali nade mną! Wtedy będę bez wady i wolny od przewiny.",
      "Niech Ci się podobają słowa ust moich, a westchnienia serca mego [niech dotrą] przed Twe oblicze: Jahwe, Skałą moją i moim Zbawcą."
    ],
    [
      "Dyrygentowi chóru: psalm Dawida.Niech cię wysłucha Jahwe w dniu ucisku i niech cię wybawi w imię Boga Jakuba.",
      "Niech ci ześle pomoc ze świątyni i niech cię wesprze z Syjonu.",
      "Niech pamięta o wszystkich mącznych ofiarach twoich i niech zbada twoje całopalenia.",
      "Niech ci da Jahwe według [pragnień] serca twego i niech wypełni wszystkie twe zamiary.",
      "Będziemy się cieszyć z twego wybawienia i będziemy się chlubić imieniem Boga naszego. Niech wypełni Jahwe wszystkie twe pragnienia!",
      "Teraz dobrze wiem, że Jahwe wspomoże swego pomazańca i wysłucha go ze świętych swych niebios, przez wielkie czyny swej świętej prawicy.",
      "Ci w wozach [ufają], a tamci w koniach, a my się szczycimy imieniem Jahwe, Boga naszego.",
      "Ci zachwieją się i upadną, a my się ostoimy i wytrwamy.",
      "Jahwe, wspomóż króla i wysłuchaj nas w dniu naszego wołania."
    ],
    [
      "Dyrygentowi chóru: psalm Dawida.Jahwe! Król raduje się z Twojej potęgi i jakże cieszy się bardzo z Twojej zbawczej pomocy!",
      "Obdarzyłeś go według pragnienia jego serca i życzeniu jego ust nie uczyniłeś odmowy.",
      "Gdyż obsypałeś go dobrymi błogosławieństwami: włożyłeś na jego głowę koronę szczerozłotą.",
      "Prosił Cię o życie — dałeś mu je: długość dni na wieki wieków!",
      "Wielka jest jego chwała dzięki Twojej zbawczej pomocy, okryłeś go blaskiem i dostojeństwem.",
      "Uczyniłeś go błogosławieństwem na wieki, uszczęśliwiłeś go radościami Twojego oblicza.",
      "Bo król w Jahwe położył nadzieję, toteż przez łaskawość Najwyższego się nie zachwieje...",
      "Ręka Twoja znajdzie wszystkich Twoich nieprzyjaciół, a prawica Twoja wyszuka tych, którzy Cię nienawidzą.",
      "Ty ich wrzucisz jakoby do pieca ognistego, gdy się [ukaże] Twoje oblicze; w gniewie swoim Jahwe zniszczy ich i pożre ich ogień.",
      "Wytrać potomstwo ich z ziemi, a plemię ich — spośród synów Adama.",
      "Bo pragną ściągnąć zło na Ciebie, zamierzają napad, [ale] nie zdołają.",
      "Ty ich zmusisz do odwrotu, a Twoje łuki skierujesz na ich twarze.",
      "Podnieś się, Jahwe, w Twojej potędze, a będziemy śpiewać i opiewać moc Twoją!"
    ],
    [
      "Dyrygentowi: według melodii:”Łania o świcie”, psalm Dawida.Boże mój, Boże mój, czemuś mnie opuścił? Dalekie od wybawienia mnie są słowa mego jęku.",
      "Boże mój ! Wołałem we dnie, a nie odpowiedziałeś i w nocy, a nie mam spokoju.",
      "A przecież Ty królujesz jako Święty i jako chwała Izraela.",
      "Tobie zaufali ojcowie nasi, zaufali i wybawiłeś ich.",
      "Do Ciebie wołali i wybawili się, Tobie zawierzyli i nie zawstydzili się.",
      "A jam robak, a nie człowiek, pośmiewisko ludzi i wzgarda tłumu.",
      "Wszyscy, którzy mię widzą, szydzą ze mnie, wykrzywiają wargi i potrząsają głową.",
      "„Zdał się na Jahwe, niechże go wybawi; niechże go wyratuje, jeśli go miłuje”.",
      "Albowiem Tyś mię wywiódł z łona matczynego, Tyś mię napełnił ufnością od piersi mej matki.",
      "Tobie zostałem oddany od urodzenia, Ty jesteś Bogiem moim od łona mojej matki.",
      "Nie stój z dala ode mnie, gdyż udręka się zbliża, nie mam zaś nikogo, kto by mię wspomagał.",
      "Osaczyły mnie liczne cielce, obstąpiły mnie woły Baszanu.",
      "Rozwarły na mnie swe paszcze jak lew, co rozszarpuje i ryczy.",
      "Rozlany jestem jak woda i rozłączyły się wszystkie kości moje; serce moje podobne do wosku, i stopniało we wnętrzu moim.",
      "Gardło moje wyschło jak skorupa, a język mój przyschnął do podniebienia, położyłeś mię w prochu śmierci.",
      "Opadły mię psy, osaczyła mię gromada złoczyńców, przebodli ręce i nogi moje.",
      "I mogę policzyć wszystkie kości moje. A oni patrzą na mnie i oglądają mnie,",
      "rozdzielają szaty moje między siebie, o suknię moją rzucają los.",
      "A Ty Jahwe, nie stój daleko! Bądź moją siłą i pośpiesz mi z pomocą!",
      "Wybaw od miecza moją duszę, z psich łap [wyrwij] moje jedyne [życie].",
      "Wybaw mnie z paszczy lwa, od rogów bawołów... Wysłuchaj mnie.",
      "Opowiem o Twoim imieniu braciom moim, pośrodku zebrania będę Cię wysławiał:",
      "„Chwalcie Go wy, którzy boicie się Jahwe, czcijcie Go wszyscy potomkowie Jakuba, drżyjcie przed Nim wszyscy potomkowie Izraela.",
      "Nie wzgardził bowiem ani się nie brzydził nędzą biednego i nie ukrył przed nim swego oblicza, lecz wysłuchał go, gdy wołał do Niego”.",
      "Od Ciebie moja chwała w wielkim zgromadzeniu, śluby moje wypełnię wobec bojących się Jahwe.",
      "Ubodzy jeść będą i się nasycą... Będą sławić Jahwe, którzy Go szukają... Niech żyją serca wasze na zawsze.",
      "Przypomną sobie i nawrócą się do Jahwe wszystkie krańce ziemi. I upadną na twarz przed Twoim obliczem wszystkie pokolenia narodów.",
      "Do Jahwe bowiem należy królestwo, On jest Władcą nad narodami.",
      "Jedynie Jemu kłaniać się będą wszyscy, którzy śpią w ziemi, przed Nim uklękną wszyscy możni, którzy w proch zstępują, a dusza moja niech żyje dla Niego.",
      "Potomstwo moje będzie Mu służyło, opowie o Panu pokoleniu, które nadejdzie.",
      "Jego sprawiedliwość ogłoszą ludowi, który się narodzi: „Jahwe to uczynił”."
    ],
    [
      "Psalm Dawida.Jahwe jest moim pasterzem, niczego mi nie brakuje.",
      "Na zielonych pastwiskach pozwala mi położyć się, do wód spokojnych wiedzie mnie.",
      "Duszę moją pokrzepia, wiedzie mnie ścieżkami prostymi przez wzgląd na swoje imię.",
      "Chociaż pójdę ciemnym wąwozem, nie ulęknę się zła, albowiem Ty jesteś ze mną, kij Twój i laska Twoja są dla mnie pociechą.",
      "Zastawiasz przede mną stół, na oczach moich przeciwników, namaszczasz moją głowę oliwą, kielich mój jest pełny,",
      "Dobroć i łaska będą mi towarzyszyć po wszystkie dni mego życia i zamieszkam w domu Jahwe, jak długo żył będę."
    ],
    [
      "Psalm Dawida.Jahwe jest ziemia i to, co ją napełnia, świat i co na nim mieszka.",
      "Albowiem On go osadził nad morzami i umocnił go nad ruchliwymi falami.",
      "Kto wstąpi na górę Jahwe i kto stanie na miejscu Świętego?",
      "Kto ma nieskalane ręce i czyste serce, kto nie podniósł swej duszy ku temu, co czcze i nie składał przysięgi oszukańczej,",
      "ten otrzyma błogosławieństwo od Jahwe i sprawiedliwość od Boga Zbawcy.",
      "To jest pokolenie, które Go szuka, które tęskni za obliczem Boga Jakuba.",
      "Bramy, podnieście swe szczyty i podnieście się, pradawne bramy, a wejdzie Król chwały.",
      "Któż jest tym Królem chwały? Jahwe, mocny i potężny. Jahwe, potężny w boju!",
      "Bramy, podnieście swe szczyty i podnieście się, pradawne bramy, a wejdzie Król chwały!",
      "„Któż jest tym Królem chwały?” Jahwe Zastępów, On jest Królem chwały!"
    ],
    [
      "Dawida.AlefDo Ciebie, Jahwe, wznoszę duszę moją.",
      "BetBoże mój, ufam Tobie, nie będę zawstydzon, nie będą triumfować nade mną wrogowie.",
      "GimelWszak każdy, kto ufa Tobie, nie dozna wstydu; doznają wstydu, którzy lekkomyślnie nie dochowują wierności.",
      "DaletWskaż mi, Jahwe, drogi Twoje, o ścieżkach Twoich poucz mnie!",
      "HeProwadź mię w wierności ku Tobie i pouczaj mnie. Ty bowiem jesteś Bogiem zbawienia mojego. Waw W Tobie pokładam w każdym dniu moją nadzieję.",
      "ZajinWspomnij na miłosierdzie Twoje, Jahwe, i na łaskawość Twoją, gdyż trwają one od wieków.",
      "według Twojej łaskawości miej mię Ty w swojej pamięci. Przez wzgląd na Twoją dobroć, Jahwe.",
      "TetJahwe jest dobry i prawy, przeto wskazuje drogę grzesznikom.",
      "JodWdraża pokornych w prawo i poucza wiernych o swej drodze.",
      "KafWszystkie drogi Jahwe są łaskawością i wiernością dla tych, którzy strzegą przymierza i Jego przykazań.",
      "LamedPrzez wzgląd na Twoje imię, Jahwe, przebacz mój grzech, choć jest wielki.",
      "MemKtóż jest ten człowiek, który boi się Jahwe? Takiemu ukazuje drogę, którą winien wybrać.",
      "NunJego dusza będzie przebywać w szczęściu, a potomstwo jego odziedziczy ziemię.",
      "SamekRada Jahwe jest dla bogobojnych, On ich poucza o swoim przymierzu.",
      "AjinOczy moje zawsze zwrócone są ku Jahwe. On bowiem wyprowadza nogi moje z zasadzek.",
      "PeZwróć się ku mnie i zmiłuj się nade mną, jestem bowiem samotny i potrzebujący.",
      "SadeUlżyj udrękom mojego serca, uwolnij mnie od utrapień moich.",
      "QofPopatrz na nędzę moją i mój trud, i przebacz wszystkie grzechy moje.",
      "ReszZobacz, jak liczni są moi wrogowie i z zaciekłą wrogością mnie nienawidzą.",
      "SzinStrzeż duszy mojej i ocal mnie, nie doznam zawstydzenia, gdyż do Ciebie się uciekam.",
      "TawOtaczają mnie niewinność i prawość, ponieważ do Ciebie się uciekam.",
      "Wybaw, Boże, Izraela od wszystkich jego nieszczęść!"
    ],
    [
      "Dawida.Osądź mnie, Jahwe, bo chodzę w niewinności, i ufam w Jahwe. Nie zachwieję się!",
      "Zbadaj mię, Jahwe, i wypróbuj mnie, przetop mi nerki i serce moje,",
      "bo łaskawość Twoja stoi mi przed oczyma, a w ufności względem Ciebie zawsze chodzę.",
      "Nie zasiadam z fałszywymi śmiertelnikami i nie spotykam się z podstępnymi złoczyńcami.",
      "Nienawidzę zebrań z bezbożnymi, a ze złoczyńcami nawet nie usiadłem.",
      "Umywam moje ręce w niewinności i obchodzę ołtarz Twój, Jahwe,",
      "aby głośno śpiewać na dziękczynienie i aby opowiadać wszystkie Twe cudowne dzieła.",
      "Jahwe, miłuję miejsce Twego domu, miejsce Twego przebywania.",
      "Nie zabieraj duszy mojej z grzesznikami ani z mężami krwi życia mojego.",
      "Do ich rąk przylgnęła hańbiąca plama, a ich ręce pełne są przekupnych podarków.",
      "Ja zaś postępuję w niewinności, wybaw mnie i bądź mi łaskaw.",
      "Noga moja kroczy po prostej drodze, będę Cię uwielbiał, Jahwe, na zebraniach."
    ],
    [
      "Dawida.Jahwe światłem i zbawieniem moim, kogóż mam się lękać? Jahwe — warownią mego życia, przed kim miałbym czuć trwogę?",
      "Gdy nacierają na mnie złoczyńcy, aby pożerać ciało moje, nieprzyjaciele i wrogowie moi potkną się i upadną.",
      "Choćby stanęło przeciwko mnie wojsko, nie ulęknie się serce moje; choćby wybuchła przeciw mnie wojna, to jednak ja zachowam ufność.",
      "O jedno proszę Jahwe, jednego poszukuję: abym mieszkał w domu Jahwe przez wszystkie dni mego życia, abym mógł oglądać wspaniałości Jahwe i wpatrywać się w Jego świątynię.",
      "Ponieważ kryje mnie w swoim przybytku w chwili nieszczęścia, schowa mnie w ukryciu swego namiotu, wyniesie mnie na skałę.",
      "A teraz podnosi głowę moją nad nieprzyjaciółmi, którzy mię otaczają. Złożę ofiary w Jego namiocie, ofiary radości, będę śpiewał i grał dla Jahwe.",
      "Słuchaj, Jahwe, głosu mego — wołam: zmiłuj się nade mną i wysłuchaj mnie!",
      "O Tobie mówi moje serce: „Szukajcie mego oblicza!” Oblicza Twego, Jahwe, poszukuję.",
      "Nie ukrywaj swego oblicza przede mną. Nie odtrącaj w gniewie Twego sługi! Tyś moją pomocą. Nie odrzucaj i nie opuszczaj mnie, Boże zbawienia mojego!",
      "Choćby ojciec i matka opuścili mnie, to Jahwe mię przygarnie.",
      "Naucz mnie, Jahwe, drogi Twojej i prowadź mnie ścieżką prostą, ze względu na Twoich przeciwników, na przekór tym, którzy mnie nienawidzą.",
      "Nie wydawaj mię, Jahwe, na pastwę moich wrogów, gdyż przeciw mnie powstali fałszywi świadkowie oraz ten, który dyszy przemocą.",
      "Ja jednak wierzę, że ujrzę dobra Jahwe w ziemi żyjących.",
      "Oczekuj Jahwe, bądź mocny i niech umocni się twe serce, oczekuj Jahwe!"
    ],
    [
      "Dawida.Do Ciebie, Jahwe, wołam, skało moja, nie milcz przede mną. Jeślibyś milczał przede mną, wówczas upodobnię się do tych, którzy zstąpili do grobu.",
      "Wysłuchaj głosu mego błagania, gdy wołam do Ciebie, gdy podnoszę ręce do najświętszego miejsca Twej świątyni.",
      "Nie zabieraj mnie razem z grzesznikami i z tymi, którzy czynią nieprawość. Mówią do bliźnich: pokój, a w sercu swoim zamyślają zło.",
      "Daj im według ich postępowania i według złości ich uczynków; według dzieła ich rąk daj im, zwróć im według ich własnego zachowania.",
      "Ponieważ nie zważają na działanie Jahwe ani na czyny rąk Jego, niechaj ich zniszczy, a nie odbuduje.",
      "Niech będzie błogosławiony Jahwe, bo usłyszał głos błagania mego.",
      "Jahwe, mocy moja, tarczo moja, w Tobie zaufało moje serce. Otrzymałem pomoc i rozradowało się moje serce i pieśnią moją wielbię Go.",
      "Jahwe — siłą dla ludu swojego, twierdzą zbawienną — dla swego pomazańca...",
      "Zbaw lud swój i błogosław dziedzictwu Twemu, i paś ich i nieś ich na wieki!"
    ],
    [
      "Psalm Dawida.Dajcie Jahwe, synowie Boży, dajcie Jahwe chwałę i moc.",
      "Dajcie Jahwe chwałę dla Jego imienia, upadajcie na świętym dziedzińcu przed Jahwe!",
      "Głos Jahwe ponad wodami, Bóg chwały zagrzmiał — Jahwe nad wodami przelicznymi.",
      "Głos Jahwe pełen potęgi, głos Jahwe pełen majestatu.",
      "Głos Jahwe łamie cedry, głos Jahwe łamie cedry Libanu.",
      "Sprawia, że Liban skacze jak cielec, Sirion — niby młody bawół.",
      "Głos Jahwe sypie płomienie ogniste;",
      "głos Jahwe wstrząsa pustynią, Jahwe wstrząsa pustynią Kadesz.",
      "Głos Jahwe wstrząsa dęby i ogałaca lasy, a w świątyni Jego wszystko woła: „Chwała!”",
      "Jahwe zasiadł nad falami, zasiadł Jahwe jako Król na wieki.",
      "Jahwe daje moc swojemu ludowi, Jahwe błogosławi lud swój pokojem."
    ],
    [
      "Psalm; pieśń na poświęcenie domu. Dawida.Wielbię Cię, Jahwe, gdyż mnie wyratowałeś i nie zezwoliłeś moim wrogom radować się ze mnie.",
      "Jahwe, Boże mój, wołałem do Ciebie i uzdrowiłeś mnie.",
      "Jahwe, wydobyłeś mnie z szeolu, ożywiłeś mię zstępującego do grobu.",
      "Śpiewajcie Jahwe, Jego pobożni, wielbijcie Jego świętą pamięć!",
      "Bo tylko chwilę trwa Jego zagniewanie, przez życie — Jego życzliwość, wieczorem przychodzi płacz, a rano okrzyk radości.",
      "Powiedziałem w spokoju moim: „Nie zachwieję się na wieki”.",
      "Jahwe, w Twojej życzliwości postawiłeś mnie na mocnej górze, zakryłeś Twe oblicze, i zatrwożyłem się.",
      "Wołałem do Ciebie, Jahwe, i Pana mego błagałem o łaskę.",
      "„Jakaż korzyść z mojej krwi, z mojego zejścia do grobu? Czyż będzie wysławiał Cię proch i głosił Twoją wierność?",
      "Wysłuchaj, Jahwe, zmiłuj się nade mną, Jahwe, bądź mi wspomożycielem!”",
      "Zmieniłeś żałobę moją w taniec, zdjąłem mój wór pokutny, opasałeś mnie radością.",
      "Dlatego będę Ci śpiewać chwałę i nie zamilknę, Jahwe, Boże mój, będę wysławiał Cię na wieki."
    ],
    [
      "Dyrygentowi chóru: psalm Dawida.U Ciebie, Jahwe, się chronię, nie będę zawstydzony na wieki. Przez Twoją sprawiedliwość ocal mnie!",
      "Nakłoń ku mnie Twe ucho, prędko mnie uwolnij, bądź mi skałą obronną, grodem warownym, moim ocaleniem.",
      "Boś Ty jest skałą i twierdzą dla mnie. Przez wzgląd na Twe imię kierujesz i prowadzisz mnie.",
      "Uwolniłeś mię z sideł zastawionych na mnie, Tyś bowiem jest schronieniem moim.",
      "W ręce Twoje polecam ducha mego, wybaw mnie, Jahwe, Boże wierny!",
      "Czcicieli czczych bałwanów mam w nienawiści, sam zaś pokładam nadzieję w Jahwe.",
      "Weselę się i raduję Twoją łaskawością, boś wejrzał na niedolę moją i zatroszczyłeś się o moją nędzę.",
      "Nie pozostawiłeś mnie w ręku nieprzyjaciół, postawiłeś na szerokim polu moje nogi.",
      "Bądź mi łaskaw, Jahwe, gdyż jestem w potrzebie, zmąciły się od zgryzoty oko moje, dusza moja i wnętrzności moje.",
      "Bo życie moje upływa w boleści, a lata moje w westchnieniu. Słabnie z powodu grzechu mego moja moc, a kości moje wysychają.",
      "Dla wszystkich moich stałem się pośmiewiskiem: szczególnie dla sąsiadów moich — i postrachem dla moich znajomych: widzący mnie na ulicy uciekają przede mną.",
      "Usunięty jestem z serca jako umarły, stałem się jak naczynie zepsute.",
      "Słyszę bowiem, że wielu mnie oczernia: strach mnie ogarnia, gdy naradzają się przeciw mnie i zamyślają odebrać mi życie.",
      "Ja zaś w Tobie, Jahwe, nadzieję pokładam, mówiąc: „Tyś Bogiem moim”.",
      "Ty, w którego ręku są czasy, ocal mnie z ręki nieprzyjaciół i prześladowców!",
      "Rozjaśnij Twe oblicze nad sługą Twoim, wybaw mię w łaskawości Twojej.",
      "Nie dopuść Jahwe, bym był zawstydzony, gdyż Ciebie wzywam, niech będą zawstydzeni złoczyńcy, niech zamilkną [idąc] do szeolu.",
      "Niech zamilkną kłamliwe wargi, które mówią o sprawiedliwym zuchwale, wyniośle, pogardliwie.",
      "Jak wielka jest dobroć Twoja, którą zachowujesz dla tych, którzy się boją Ciebie, którą okazałeś wobec synów ludzkich, ufających Tobie.",
      "Tarczą oblicza Twojego chronisz ich przed ludzką zgrają, w namiocie ich ukrywasz przed kłótliwymi językami.",
      "Błogosławiony Jahwe, bo okazał cudownie łaskawość swoją dla mnie w grodzie warownym.",
      "A ja w bojaźni mej zawołałem: odepchnięty jestem od Twego oblicza! Jednak wysłuchałeś głosu błagania mojego, gdy wołałem do Ciebie.",
      "Miłujcie Jahwe, wy wszyscy pobożni, ufających [bowiem] strzeże Jahwe. Odpłaca suto temu, który postępuje wyniośle.",
      "Bądźcie mocni, a serce wasze niech będzie mocne, wy wszyscy, którzy pokładacie ufność w Jahwe."
    ],
    [
      "Dawida; pieśń pouczająca.Szczęśliwy ten, któremu odpuszczono winę, któremu grzech zakryto!",
      "Szczęśliwy człowiek, któremu Jahwe nie poczytuje występku, a w duszy jego nie ma oszustwa!",
      "Gdy milczałem, wyschły kości moje wśród całodziennych jęków.",
      "Ponieważ dniem i nocą ciążyła nade mną ręka Twoja, język mój zmienił się jak podczas upałów letnich.",
      "Grzech mój wyznałem Tobie i winy mojej nie zakryłem przed Tobą. Pomyślałem: „Wyznam moje występki przed Jahwe”, a Tyś zgładził winę mojego grzechu.",
      "Przeto niech każdy pobożny modli się do Ciebie w ucisku. Choćby nawet fale wielkie uderzyły — jego nie dosięgną.",
      "Ty jesteś moją ochroną, strzeżesz mnie przed uciskiem bronisz mnie tarczą i otaczasz mnie. ,",
      "„Pouczę cię i wskażę drogę, jaką winieneś iść; dam ci radę, nad tobą będzie moje oko.",
      "Nie bądź jak koń czy muł bez rozumu,  których siłę można okiełznać wędzidłem i uzdą: inaczej nie zbliżą się do ciebie!”",
      "Grzesznik ma mnóstwo utrapień, a ufającego w Jahwe otacza Jego łaskawość.",
      "Weselcie się w Jahwe, sprawiedliwi, i głośno wykrzykujcie wszyscy prawego serca!"
    ],
    [
      "Radujcie się, sprawiedliwi, w Jahwe! Prawym przystoi uwielbienie.",
      "Chwalcie Jahwe na cytrze, grajcie Mu na dziesięciostrunowej harfie.",
      "Śpiewajcie Mu pieśń nową, uderzając w struny i głośno wykrzykujcie.",
      "Albowiem słowo Jahwe jest prawdziwe, a wszelkie Jego działanie jest wierne.",
      "Miłuje On sprawiedliwość i prawo, łaskawość Jahwe napełnia całą ziemię.",
      "Przez słowo Jahwe stworzone zostały niebiosa, a przez tchnienie ust Jego — wszelkie ich zastępy.",
      "Gromadzi, jak w bukłaku, wody mórz, zamyka w zbiornikach wody oceanów.",
      "Drży przed Jahwe cała ziemia: trwożą się przed Nim wszyscy mieszkańcy świata.",
      "Albowiem On rzekł — i stało się, On rozkazał — i powstało.",
      "Jahwe udaremnił zamiary narodów, wniwecz obrócił postanowienia ludów.",
      "Postanowienie Jahwe trwa na wieki, zamiary serca Jego z pokolenia w pokolenie.",
      "Szczęśliwy naród, którego Bogiem jest Jahwe; lud, który wybrał sobie na dziedzictwo.",
      "Z nieba spogląda Jahwe, widzi wszystkich synów ludzkich.",
      "Z miejsca zamieszkania swego patrzy na wszystkich mieszkańców ziemi.",
      "On, który bez wyjątku utworzył ich serca, zwraca uwagę na wszystkie ich czyny.",
      "Nie wybawia króla jego liczne wojsko, mocarza nie ocala jego wielka siła.",
      "Koń do wybawienia jest bezużyteczny, wielką swą siłą nie zdoła on nikogo wybawić.",
      "Oko Jahwe kieruje się ku tym, co się Go boją i oczekują na Jego łaskę,",
      "aby ocalił od śmierci ich dusze i zachował przy życiu podczas głodu.",
      "Dusza nasza oczekuje Jahwe, On wspomożeniem naszym i tarczą naszą.",
      "Albowiem w Nim raduje się nasze serce, zaufaliśmy bowiem świętemu Jego imieniu.",
      "Niech będzie łaskawość Twoja, Jahwe, nad nami, jak się tego spodziewamy od Ciebie!"
    ],
    [
      "Dawida — gdy się przedstawił przed Abimelechem jako obłąkany, i gnany przez niego, odszedł.AlefBędę błogosławił Jahwe w każdym czasie, wychwalanie Jego będzie zawsze na moich ustach.",
      "BetDusza moja uwielbi Jahwe, usłyszą ubodzy i rozradują się.",
      "GimelWywyższajcie Jahwe razem ze mną i wynośmy imię Jego razem!",
      "DaletSzukałem Jahwe, i odpowiedział mi, i wybawił ze wszelkich nieszczęść.",
      "HeSpojrzyjcie nań, a rozjaśnicie się, a oblicza wielu nie zaznają wstydu.",
      "ZajinOto ubogi wołał, a Jahwe go wysłuchał, ze wszystkich ucisków go wybawił.",
      "ChetAnioł Jahwe zakłada obóz dokoła bojących się Go i ich ratuje.",
      "Tet Skosztujcie i zobaczcie, że dobry jest Jahwe, szczęśliwy mąż, który się doń ucieka.",
      "JodBójcie się Jahwe święci Jego, bo niczego nie brak tym, którzy się Go boją.",
      "KafLwiątka cierpią i głodują, lecz szukającym Jahwe niczego nie brakuje.",
      "LamedPójdźcie dzieci, słuchajcie mnie, bojaźni Bożej was nauczę.",
      "MemJakim ma być człowiek, który żyć pragnie, lubi doświadczać dobrych dni?",
      "NunStrzeż swego języka przed złem, a warg twoich przed złośliwą mową!",
      "SamekOdwróć się od złego, a czyń dobrze, szukaj pokoju i dąż do niego!",
      "AjinOczy Jahwe zwracają się ku sprawiedliwym, a uszy Jego ku ich wołaniom.",
      "PeOblicze Jahwe zwraca się przeciw złoczyńcom, aby wyrwać z ziemi pamięć o nich.",
      "SadeWołają, a Jahwe wysłuchuje i ze wszystkich udręk uwalnia ich.",
      "QofBlisko jest Jahwe dla skruszonych w sercu i uwalnia upadłych na duchu.",
      "ReszLiczne nieszczęścia ma sprawiedliwy, ale ze wszystkich uwalnia go Jahwe.",
      "SzinStrzeże wszystkich kości jego, żadna z nich się nie złamie.",
      "TawZłość zabija niegodziwca, a nienawidzący sprawiedliwego — ponoszą karę.",
      "Jahwe wybawia dusze sług swoich i nie poniosą kary ci wszyscy, którzy się doń uciekają."
    ],
    [
      "Dawidowy.Walcz, Jahwe, z tymi, którzy ze mną walczą. Wojuj z tymi, którzy wojują ze mną!",
      "Weź puklerz i tarczę, podnieś się na pomoc.",
      "Wyciągnij włócznię i topór naprzeciw ścigających mię, mów do duszy mojej: „Jestem Twoim zbawieniem!”",
      "Niech się okryją wstydem i hańbą ci, którzy czyhają na moje życie; niech się cofną i zawstydzą ci, którzy zamyślają zło dla mnie.",
      "Niech będą jak plewa na wietrze, Jahwe niech ich rozproszy.",
      "Niech droga ich będzie ciemna i niebezpieczna, a anioł Jahwe niech ich ściga.",
      "Bo bez powodu założyli na mnie sidła zgubne, bez powodu wykopali dół dla mnie.",
      "Niech przyjdzie na nich zguba niespodziana, sidła, które założyli, niech ich uchwycą, niech w nie wpadną — na swoją zgubę.",
      "A dusza moja będzie się radować z Jahwe, weselić się z Jego wybawienia.",
      "Wszystkie kości moje winny mówić: „Jahwe, któż jak Ty? Ty wybawiasz ubogiego od silniejszego, ubogiego i biednego od jego łupieżcy”.",
      "Powstają świadkowie niesprawiedliwi, pytają mnie o to, czego nie wiem.",
      "Odpłacają mi złem za dobre, godzą na moje życie.",
      "A ja, gdy oni byli chorzy, przywdziewałem wór, dręczyłem postem moją duszę i modlitwa moje wracała mi do piersi.",
      "Postępowałem jak przyjaciel, jak brat; jak opłakujący matkę, pochylony nosiłem żałobę.",
      "Jednak gdy się potknąłem, cieszyli się i razem zbierali. Zbierają się przeciw mnie jakoby obcy, których nie znam, obciążają i nie milczą.",
      "Jako haniebni szydercy drwią, zgrzytając na mnie zębami swoimi.",
      "Panie, jak długo patrzeć będziesz? Wyzwól duszę moją od ryczących; od lwów — moje jedyne dobro!",
      "Wielbić Cię będę w wielkim zgromadzeniu, wysławiać Cię będę wśród licznego ludu.",
      "Niech moi wrogowie kłamliwi nie cieszą się z powodu mnie, nienawidzący mnie bez przyczyny niech nie mrugają oczyma.",
      "Ponieważ nie myślą o pokoju, lecz przeciw żyjącym spokojnie w kraju wymyślają chytre plany.",
      "Rozwierają na mnie usta swoje, mówią: „Ha, ha, oko nasze widziało”.",
      "Widziałeś to, Jahwe, nie milcz, Panie, nie stój daleko ode mnie!",
      "Obudź się i czuwaj nad uprawnieniem moim, Boże mój, Panie mój, nad sprawą moją!",
      "Osądź mnie według sprawiedliwości Twojej, Jahwe, Boże mój, i niech się nie śmieją ze mnie.",
      "Niech nie myślą w sercu swoim: „Oto pożądanie nasze!” Niech nie mówią: „pochłonęliśmy go”.",
      "Niech się zawstydzą i zarumienią społem ci, którzy cieszą się z mego nieszczęścia; niech się okryją wstydem i hańbą ci, którzy wynoszą się nade mnie.",
      "Niech się radują i weselą ci, którzy pragną mej sprawiedliwości i którzy mówią ciągle: „Wielki jest Jahwe, który pragnie pokoju sługi swego”.",
      "Wtedy język mój będzie opowiadał sprawiedliwość Twoją, przez cały dzień będę głosił Twoją chwałę."
    ],
    [
      "Dyrygentowi chóru. Sługi Jahwe, Dawida.Grzech mówi do bezbożnego we wnętrzu jego serca, nie ma bojaźni Bożej przed jego oczyma.",
      "Sam sobie bowiem pochlebia w swych oczach, aby mógł odkryć swą winę i ją znienawidzić.",
      "Słowa ust jego są kłamstwem i oszustwem, przestał roztropnie i dobrze czynić.",
      "O złości rozmyśla na łożu swoim, zatrzymuje się na drodze niedobrej; nie brzydzi się złem.",
      "Jahwe, do niebios [sięga] Twoja łaskawość, a wierność Twoja aż do obłoków.",
      "Sprawiedliwość Twoja — jako góry Boże. Prawo Twoje — jak wielki ocean wód. Ludziom i zwierzętom niesiesz ocalenie, Jahwe.",
      "Jak cenna jest Twoja łaskawość, Boże, dlatego ludzie ukrywają się w cieniu skrzydeł Twych.",
      "Nasycają się tłustością domu Twego, a potokiem rozkoszy Twoich ich upajasz.",
      "Bo u Ciebie jest źródło życia, w światłości Twojej oglądamy światłość.",
      "Zachowaj łaskawość Twoją dla tych, którzy Cię znają, a sprawiedliwość Twoją dla tych, którzy są prawego serca.",
      "Niech nie nadepce mnie noga pyszałka, a ręka bezbożnych niech mnie nie przepędza.",
      "Tam upadli czyniący nieprawość, zostali obaleni i nie mogą powstać."
    ],
    [
      "Dawida.AlefNie oburzaj się na złoczyńców, nie zazdrość niegodziwcom.",
      "Bo uschną szybko jak trawa i zwiędną jak zielona murawa.",
      "BetZaufaj Jahwe i postępuj dobrze, mieszkaj w ziemi i dochowaj wierności.",
      "Miej w Jahwe twe upodobanie, On ci tego użyczy, czego pragnie twe serce.",
      "GimelPowierz Jahwe twój los, zaufaj Mu, a On wszystko sprawi.",
      "I ukaże jak światło twą sprawiedliwość, a twoją słuszność jak jasność południa.",
      "DaletBądź milczący przed Jahwe i ufaj Mu! Nie gniewaj się na tego, któremu się szczęści, na człowieka, który knuje zasadzki.",
      "HeZaprzestań się gniewać i zaniechaj zapalczywości, nie złość się, gdyż to prowadzi do złego...",
      "Złoczyńcy bowiem będą wytępieni, a ufający Jahwe odziedziczą ziemię.",
      "WawJeszcze jedna chwila, a zniknie złoczyńca: patrzysz na jego miejsce, a już go nie ma.",
      "A ubodzy odziedziczą ziemię i rozkoszować się będą wielkim pokojem.",
      "ZajinPrzeciw sprawiedliwemu występny knuje zło i zgrzyta nań swoimi zębami.",
      "Jednak Pan śmieje się z niego, bo widzi, że nadejdzie jego dzień.",
      "ChetMiecza dobyli złoczyńcy i napinają swe łuki, aby obalić biedaka i cichego i pomordować tych, których droga prawa.",
      "Lecz miecz przebija ich własne serce, a łuki ich się łamią.",
      "TetLepszy mały majątek sprawiedliwego niż wielkie bogactwo złoczyńców.",
      "Bo ramiona złoczyńców połamane będą, a sprawiedliwych Jahwe otoczy opieką.",
      "JodJahwe troszczy się o dni niewinnych, ich dziedzictwo ostoi się na wieki.",
      "W złym czasie nie doznają wstydu, w dniach głodu będą jeść do syta.",
      "KafZaiste złoczyńcy wyginą, a nieprzyjaciele Jahwe jak piękno pastwiska znikną i jak dym się rozwieją.",
      "LamedZłoczyńca musi pożyczać i nie odda, sprawiedliwy lituje się i będzie rozdawał.",
      "Błogosławieni przez Niego posiądą ziemię, a przeklęci przez Niego — wyginą.",
      "MemJahwe umacnia kroki męża i drogę tego, w którym ma upodobanie.",
      "Jeśliby upadł, to się podźwignie, Jahwe bowiem wspomoże go swą dłonią.",
      "NunMłodym byłem i już jestem starcem, a nie widziałem, aby sprawiedliwy został opuszczony ani potomstwo jego szukało chleba.",
      "Codziennie lituje się i pożycza, a potomstwo jego będzie błogosławione.",
      "SamekOddal się od złego i czyń dobrze, i mieszkaj na wieki.",
      "Jahwe bowiem miłuje sprawiedliwość i nie opuszcza swoich wiernych. Na wieki będą strzeżeni, a potomstwo złoczyńców zaginie.",
      "Sprawiedliwi odziedziczą ziemię i na zawsze na niej zamieszkają.",
      "PeUsta sprawiedliwego wypowiadają mądrość, a jego język głosi prawo.",
      "Pouczenie jego Boga ma w sercu swoim i jego kroki nie zachwieją się.",
      "SadeZłoczyńca czyha na sprawiedliwego i dąży, aby go zabić.",
      "Jahwe nie pozostawi go w jego ręku i nie pozwoli skazać w sądzie.",
      "QofLicz na Jahwe i postępuj Jego drogą, a On cię wyniesie i odziedziczysz ziemię, zobaczysz zagładę bezbożnych.",
      "ReszWidziałem złoczyńcę potężnego i rozpierającego się jak cedr zielony.",
      "Ale przeminął i nie ma go; i szukałem go, ale nie można go było odnaleźć.",
      "SzinStrzeż niewinności i przestrzegaj prawości, bo w końcu taki człowiek [otrzyma] pokój.",
      "Natomiast grzesznicy zginą razem, potomstwo występnych będzie wyniszczone.",
      "TawZbawienie sprawiedliwych jest od Jahwe, On jest ich ucieczką w czasie utrapienia.",
      "Jahwe wspomaga ich i wybawia; wybawia od złoczyńców i ratuje, bo u Niego szukali schronienia."
    ],
    [
      "Psalm Dawida; ku przypomnieniu.Jahwe, w oburzeniu Twoim nie karz mnie i w gniewie Twoim nie karć mnie!",
      "Strzały Twe bowiem utkwiły we mnie, ciężko spadła na mnie Twoja ręka.",
      "Nie ma nic w ciele moim nietkniętego przez gniew Twój, nic zdrowego w kościach moich, przez grzech mój.",
      "Winy bowiem moje przewyższają moją głowę, jak ciężar wielki przygniatają mnie.",
      "Cuchną i ropieją moje rany, przez głupotę moją.",
      "Pokrzywiłem się i pochyliłem niezmiernie, cały dzień chodzę smutny.",
      "Wnętrzności moje są pełne gorączki, nie ma nic zdrowego w ciele moim.",
      "Jestem zdrętwiały i rozbity zupełnie, wydaję jęk ze wzburzonego serca.",
      "Panie, przed Tobą są wszystkie moje życzenia, a westchnienie moje nie jest zakryte przed Tobą.",
      "Serce bije mi gwałtownie, siła mnie opuszcza, a nawet światło oczu moich — gaśnie.",
      "Przyjaciele cofnęli się z powodu mojej choroby, a krewni trzymają się z dala ode mnie.",
      "Zastawiają sidła dybiący na moje życie, życzący mi zła grożą mi zagładą i nieustannie obmyślają zdrady.",
      "Lecz ja, jak człowiek głuchy, nie słyszę i jak człowiek niemy, nie otwieram ust swoich.",
      "I stałem się jako człowiek, który nie słyszy i nie ma żadnej odpowiedzi w ustach swoich.",
      "Tobie bowiem, Jahwe, ufam, Ty odpowiesz, Panie, Boże mój!",
      "Pomyślałem bowiem: „Niech się inni nie cieszą, gdy moja noga się chwieje; niech się nie wynoszą nade mnie!”",
      "Ja bowiem jestem bliski upadku i ból mój jest stale przede mną.",
      "Wyznaję bowiem winę, smucę się z powodu grzechu mojego.",
      "Lecz nieprzyjaciele moi żyją i są silni, i wielu jest takich, którzy mnie nienawidzą bez powodu.",
      "Odpłacają złem za dobre, nienawidzą mnie, gdyż zabiegam o dobro.",
      "Nie opuszczaj mnie, Jahwe! Boże mój, nie oddalaj się ode mnie!",
      "Spiesz mi na pomoc, Panie, zbawienie moje!"
    ],
    [
      "Dyrygentowi chóru, Jedutunowi. Psalm Dawida.Postanowiłem: „Będę pilnował dróg moich, abym nie pobłądził językiem moim. Nałożę wędzidło ustom moim, jak długo bezbożny występuje przeciwko mnie”.",
      "Stałem się niemy i milczący, nakazałem sobie cichość — nieszczęśliwy, lecz boleść jeszcze się spotęgowała.",
      "Rozpaliło się serce moje we mnie, przez rozważanie zapłonął ogień, przemówiłem wówczas językiem moim:",
      "„Daj mi poznać, Jahwe, mój koniec i jaka będzie długość dni moich, abym zrozumiał jak jestem marny.",
      "Oto uczyniłeś moje dni tylko na piędź długie a trwałość mego życia jest jako nicość przed Tobą. Doprawdy, marnością jest wszelki człowiek, choć stoi”.",
      "Jak cień przechodzi człowiek, na próżno tyle zabiega, gromadzi, a nie wie, kto to zabierze.",
      "A teraz, czego mam się spodziewać, Panie? W Tobie jest moja ufność.",
      "Wybaw mnie od wszystkich moich grzechów, nie wystawiaj mnie na szyderstwo głupca!",
      "Zamilkłem, ust moich nie otwieram, albowiem Ty to uczyniłeś.",
      "Odwróć ode mnie Twój cios, pod uderzeniem Twej ręki ginę.",
      "Karami za winę chłoszczesz człowieka, jak mól wniwecz obracasz jego piękno.",
      "Wysłuchaj, Jahwe, modlitwę moją i nastaw uszu na wołanie moje, na łzy moje nie bądź obojętny, gdyż jestem gościem u Ciebie i przybyszem — jak ojcowie moi.",
      "Popatrz daleko ode mnie, a rozraduję się, zanim odejdę i nie będzie mnie."
    ],
    [
      "Dyrygentowi chóru. Psalm Dawida.Złożyłem w Jahwe całą swą nadzieję, pochylił się nade mną i wysłuchał mego jęku.",
      "Wydobył mnie z dołu straszliwego i z błota grząskiego. Postawił moje nogi na skale; umocnił moje kroki.",
      "I włożył w moje usta pieśń nową, hymn ku czci Boga naszego. Widziało wielu i ulękło się, i złożyło nadzieję w Jahwe.",
      "Szczęśliwy mąż, który w Jahwe pokłada nadzieję, a nie zwraca się do wyniosłych i do zwolenników kłamstwa.",
      "Wiele cudów zdziałałeś Ty, Jahwe, Boże mój, a w zamierzeniach Twoich względem nas nie ma równego Tobie. Gdybym je chciał oznajmić i opowiedzieć, liczniejsze są od możliwości zliczenia.",
      "Ofiar krwawych i niekrwawych nie chciałeś, ale uszy moje przebiłeś, całopalenia i ofiary za grzech nie żądałeś.",
      "Wtedy rzekłem: „Oto idę; w zwoju księgi jest napisane o mnie:",
      "Pełnienie woli Twej, Boże mój, jest moim upodobaniem, a prawo Twoje mieści się w moich wnętrznościach”.",
      "Głosiłem sprawiedliwość w wielkim zgromadzeniu, oto nie zamknąłem warg moich — Jahwe, Ty wiesz o tym.",
      "Nie ukrywałem sprawiedliwości Twojej w sercu moim, opowiadałem o wierności Twojej i Twojej pomocy, nie zataiłem łaskawości Twojej i wierności Twej przed licznym zgromadzeniem.",
      "Toteż Ty, Jahwe, nie zamykaj przede mną Twego miłosierdzia, łaskawość Twoja i wierność Twoja niechaj mnie zawsze strzegą!",
      "Otoczyły mnie bowiem nieszczęścia, których nie ma liczby, dosięgły mnie grzechy moje, których nie mogę dojrzeć. Są one liczniejsze niż włosy na głowie, więc moje serce ustaje.",
      "Miej upodobanie, Jahwe, w ocaleniu mnie! Jahwe, pośpiesz ku ratunkowi memu!",
      "Niech się zawstydzą i zarumienią razem, czyhający na moje życie, aby je zgubić; niech się cofną i wstydem okryją ci, którzy pragną mej zguby.",
      "Niech osłupieją z powodu swego wstydu ci, którzy mówią mi: „Ha, ha”.",
      "Niech się rozradują i ucieszą w Tobie wszyscy, którzy Cię szukają, niechaj zawsze mówią: „Wielki jest Jahwe”, ci, którzy pragną Twej pomocy.",
      "Ja wprawdzie jestem ubogi i biedny, Pan jednak myśli o mnie; moją pomocą i moim ratunkiem jesteś Ty; Boże mój, nie zwlekaj!"
    ],
    [
      "Dyrygentowi chóru. Psalm Dawida.Szczęśliwy, który troszczy się o ubogiego i biednego, w dniu nieszczęśliwym przyjdzie mu Jahwe z pomocą.",
      "Jahwe będzie go strzegł i zachowa przy życiu; i uszczęśliwi na ziemi; i nie wyda go na żer jego nieprzyjaciół.",
      "Jahwe podtrzyma go na łożu boleści, jego posłanie poprawi w czasie choroby.",
      "Ja powiedziałem: „Jahwe, bądź mi łaskaw, ulecz mnie, ponieważ zgrzeszyłem przeciw Tobie!”",
      "Nieprzyjaciele mówią źle o mnie: „Kiedyż on umrze i zginie imię jego?”",
      "A gdy ktoś odwiedzić mnie przyjdzie, serce mu kłamstwo poddaje: nieprawość zbiera dla siebie — wychodzi odeń i rozgłasza.",
      "Razem przeciwko mnie szepcą ci, którzy mnie nienawidzą, myślą źle o mnie:",
      "„Jakaś rzecz beznadziejna wycieńczy go, a skoro się położy, to już nie wstanie”.",
      "Nawet najbliższy przyjaciel, któremu ufałem, który jadł mój chleb, podniósł przeciw mnie piętę.",
      "Lecz Ty, Jahwe, bądź mi łaskaw i podnieś mnie, a wtedy ja im odpłacę.",
      "W ten sposób poznam, że masz upodobanie we mnie, gdy nieprzyjaciel mój nie będzie nade mną triumfował.",
      "Ale wspomożesz mnie dla niewinności mojej i postawisz mnie przed obliczem swoim na wieki.",
      "Błogosławiony Jahwe, Bóg Izraela, od wieku aż po wieki! Amen, amen."
    ],
    [
      "Dyrygentowi chóru. Pieśń pouczająca synów Koracha.Jak łania łaknie wody z potoków, tak dusza moja łaknie Ciebie, Boże.",
      "Tęskni dusza moja za Bogiem, za Bogiem żywym. Kiedyż będę mógł przyjść i wpatrywać się w oblicze Boga?",
      "Łzy są moim pokarmem we dnie i w nocy, ponieważ mówią do mnie codziennie: „Gdzież jest twój Bóg?”",
      "Wspominam to i wylewam moją duszę we mnie, gdyż chodziłem w tłumie, idąc powoli do domu Bożego wśród radości i dziękczynienia świętującego tłumu.",
      "Czemu jesteś udręczona, moja duszo, i czemu się niepokoisz? Ufaj Bogu, gdyż jeszcze będę Go wysławiać: zbawienie mego oblicza i Boga mojego!",
      "Dusza moja udręczona, dlatego wspominam Cię z krainy Jordanu i Hermonu, z góry Misar.",
      "Przepaść przyzywa przepaść przy głosie wodospadów Twoich, wszystkie łoskoty i fale Twe przeszły mną.",
      "We dnie posyła Jahwe swą łaskę, a nawet podczas nocy pieśń o Nim jest u mnie: modlitwa do Boga mojego życia.",
      "Mówię do Boga, mojej Skały: „Dlaczego zapomniałeś o mnie? Czemu smutny chodzę pośród udręczeń od moich wrogów?”",
      "Przy łamaniu w moich kościach lżą mnie moi wrogowie, gdy mówią do mnie: „Gdzież jest twój Bóg?”",
      "Czemu jesteś udręczona, duszo moja, i czemu się niepokoisz? Ufaj Bogu, gdyż jeszcze wysławiać Go będę: zbawienie oblicza mego i Boga mojego."
    ],
    [
      "Osądź mnie, Boże, i zakończ spór mój z narodem bezbożnym, od człowieka przebiegłego i złośliwego uwolnij mnie!",
      "Wszak Ty jesteś Bogiem moim, moją mocą. Dlaczego mnie odrzuciłeś? Czemu mam chodzić smutny, gdy dręczy mnie mój nieprzyjaciel.",
      "Poślij światło Twe i prawdę Twą, niech mnie one prowadzą, i doprowadzą na górę świętą i do przybytków Twoich.",
      "I przystąpię do ołtarza Bożego, do Boga radości mojej. Raduj się! Będę Cię sławił przy wtórze cytry, Boże, Boże mój.",
      "Czemu jesteś dręczona, moja duszo, i czemu się niepokoisz? Ufaj Bogu, gdyż jeszcze wysławiać Go będę: zbawienie oblicza mego i Boga mojego!"
    ],
    [
      "Dyrygentowi chóru. Pieśń pouczająca synów Koracha.Boże, na własne uszy słyszeliśmy, ojcowie nasi opowiadali nam o dziele, którego dokonałeś za ich dni, w dniach pradawnych.",
      "Tyś własną ręką przepędził narody, a ich osadziłeś, wygubiłeś ludy, a ich rozprzestrzeniłeś.",
      "Albowiem nie zdobyli kraju swoim mieczem ani nie wspomogło ich własne ramię, lecz prawica i ramię Twoje i światło Twego oblicza, boś ich umiłował.",
      "Ty jesteś moim królem, Boże, który zapewniłeś Jakubowi zwycięstwa.",
      "Dzięki Tobie zwyciężymy naszych wrogów, przez imię Twoje pokonamy naszych przeciwników.",
      "Nie ufam bowiem mojemu łukowi ani mój miecz mię nie ocali.",
      "Lecz Ty nas wybawisz od wrogów naszych i zawstydzisz tych, którzy nas nienawidzą.",
      "W Bogu sławimy się każdego dnia, a Twoim imieniem szczycimy się zawsze.",
      "A jednak opuściłeś i zawstydziłeś nas, i nie wychodzisz już z wojskami naszymi.",
      "Sprawiasz, że cofamy się przed wrogiem, a ci którzy nas nienawidzą, ograbili nas do woli.",
      "Na rzeź nas wydałeś jak owce i wśród narodów rozproszyłeś nas.",
      "Sprzedałeś lud Twój za bezcen i nie zarobiłeś na tej sprzedaży.",
      "Uczyniłeś nas przedmiotem wzgardy naszych sąsiadów, szyderstwem i pośmiewiskiem naszego otoczenia.",
      "Uczyniłeś nas żartem dla narodów, potrząsaniem głową dla ludów.",
      "Codziennie przede mną jest zniewaga moja, a wstyd mi twarz okrywa",
      "na głos szydercy i potwarcy, na widok wroga i mściciela.",
      "Wszystko to przyszło na nas, choć nie zapomnieliśmy o Tobie i nie złamaliśmy Twojego przymierza.",
      "Nie odwróciło się wstecz nasze serce, a kroki nasze nie zboczyły z Twej ścieżki,",
      "kiedy nas starłeś w miejscu [pobytu] szakali i okryłeś nas cieniem śmierci.",
      "Gdybyśmy zapomnieli imienia Boga naszego i wyciągali ręce nasze do boga cudzego,",
      "czyżby Bóg tego nie zauważył? On, który zna tajniki serca.",
      "Lecz z powodu Ciebie codziennie nas mordują, uważają nas za owce rzeźne.",
      "Ocknij się! Dlaczego śpisz, Panie? Obudź się! Nie odrzucaj na zawsze!",
      "Dlaczego zakrywasz Twoje oblicze, zapominasz o nędzy naszej i ucisku naszym?",
      "Albowiem w proch upadła dusza nasza, przylgnęło do ziemi ciało nasze.",
      "Powstań, przyjdź nam z pomocą i wyzwól nas przez Twoją łaskawość!"
    ],
    [
      "Dyrygentowi chóru: O lilii; Korachitów; Maśkil; pieśń o umiłowanym.Z mego serca tryska piękne słowo: wypowiem pieśń moją o królu. Język mój jest jakby piórem biegłego pisarza.",
      "Najpiękniejszym jesteś pośród synów Adama, czar płynie z liców twoich, ponieważ Bóg pobłogosławił tobie na wieki.",
      "Mocarzu, przypasz miecz do bioder swoich, swoją ozdobę i swoją chlubę.",
      "Ozdób swoje lędźwie, wyjeżdżaj w obronie prawdy, sprawiedliwości i biedoty, a prawica twoja wskaże ci wielkie czyny.",
      "Strzały twe będą ostre — narody padną do stóp twoich — [ranieni] będą w sercu wrogowie króla.",
      "Tron Twój, Boże, na wieki wieków, berło sprawiedliwe — berłem Twego królestwa.",
      "Umiłowałeś sprawiedliwość, a znienawidziłeś niesprawiedliwość, dlatego namaścił cię Bóg, Bóg twój, olejem radości bardziej niż innych twoich braci.",
      "Myrrą, aloesem i kasją pachną twe szaty, w pałacach z kości słoniowej rozweselają cię harfy.",
      "Córki królewskie wyszły na spotkanie twoje, małżonka zaś stanęła po twojej prawicy, ozdobiona złotem z Ofiru.",
      "Słuchaj, córko; patrz i nakłoń ucho swoje, zapomnij o narodzie twoim i o domu ojca twego!",
      "A król będzie pragnął wdzięku twojego; przeto jako swojemu panu winnaś mu złożyć hołd.",
      "Córa Tyru przyjdzie z darami, najbogatsi z ludu będą zabiegać o twoje łaski.",
      "Ozdobiona różnymi kosztownościami wchodzi do wnętrza, szata jej przetykana złotem.",
      "Córę króla ubraną we wzorzyste szaty wiedzie się do króla, za nią dziewice, jej przyjaciółki postępują w orszaku.",
      "Przywodzą ją wśród okrzyków radości i wesela, wkraczają do pałacu króla.",
      "Zamiast ojców swych mieć będziesz synów, ustanowisz ich książętami na całej ziemi.",
      "Upamiętnię imię twoje wśród wszystkich pokoleń, dlatego ludy wysławiać cię będą po wieczne czasy."
    ],
    [
      "Dyrygentowi chóru. Synów Koracha. Na głosy dziewcząt.Bóg jest dla nas ucieczką i siłą, bardzo dostępną pomocą w utrapieniu.",
      "Dlatego nie lękamy się, choćby się ziemia trzęsła i chwiały się góry w sercu mórz.",
      "Mogą się burzyć i pienić ich wody oraz drżeć góry z powodu Jego wyniosłości.",
      "Jest rzeka, której odnogi rozweselają miasto Boże, święte mieszkanie Najwyższego.",
      "Bóg w jego wnętrzu, więc się nie zachwieje; Bóg go wspomaga od wczesnego ranka.",
      "Wzburzyły się narody, zachwiały królestwa, wydał swój głos — i drży ziemia.",
      "Jahwe Zastępów jest z nami, warownym grodem jest dla nas Bóg Jakuba.",
      "Przyjdźcie, zobaczycie dzieła Jahwe, który dokonał zdumiewających czynów na ziemi.",
      "Zakończył wojny aż po krańce ziemi, łuki połamał, pokruszył włócznie, wozy bojowe popalił w ogniu.",
      "„Zatrzymajcie się i poznajcie, że Ja jestem Bogiem, wyniesionym wśród narodów, wyniesionym na ziemi”.",
      "Jahwe Zastępów jest z nami, warownym grodem jest dla nas Bóg Zastępów."
    ],
    [
      "Dyrygentowi chóru. Psalm synów Koracha.Wszystkie narody, klaskajcie w dłonie, wykrzykujcie Bogu głosem radosnym!",
      "Albowiem Jahwe najwyższy i straszny, jest godny najwyższej czci, jest Królem wielkim nad całą ziemią.",
      "Podbijał ludy pod władzę naszą, a narody położył pod nasze stopy.",
      "Wybrał nam dziedzictwo nasze — dumę Jakuba, którego On miłuje.",
      "Wstąpił Bóg wśród radosnych okrzyków, Jahwe — wśród brzmienia trąb.",
      "Śpiewajcie naszemu Bogu, śpiewajcie, śpiewajcie Królowi naszemu, śpiewajcie!",
      "Albowiem Bóg jest Królem całej ziemi, śpiewajcie pouczającą pieśń!",
      "Króluje Bóg nad narodami, Bóg siedzi na swym świętym tronie.",
      "Przedniejsi z narodów zebrali się z ludem Boga Abrahama. Albowiem do Boga należą władcy ziemi, On zaś jest wyniesiony wysoko."
    ],
    [
      "Pieśń. Psalm, synów Koracha.Wielki jest Jahwe i godzien chwały w mieście naszego Boga, na swojej górze świętej.",
      "Piękne wzgórze jest radością całej ziemi; góra Syjon na krańcach północy, miasto wielkiego Króla!",
      "Bóg w pałacach swoich okazał się twierdzą niedostępną.",
      "Bo oto umówili się królowie, wyruszyli razem.",
      "Lecz gdy ujrzeli — zdumieli się bardzo, przerazili się, zostali wypędzeni.",
      "Ogarnęło ich tam drżenie, jak kobietę, gdy rodzi.",
      "Jak wtedy, gdy podmuchem wschodniego wiatru roztrzaskujesz okręty Tarszisz.",
      "Jak słyszeliśmy, takeśmy i zobaczyli w mieście Jahwe Zastępów, w mieście Boga naszego.",
      "Rozważamy, Boże, łaskawość Twoją we wnętrzu Twej świątyni.",
      "Jak imię, Twoje, Boże, tak i chwała Twoja sięga aż po krańce ziemi, prawica Twa pełna jest sprawiedliwości.",
      "Niech się weseli góra Syjon, niech wykrzykują z radości córki Judy z powodu sądów Twoich.",
      "Otoczcie Syjon i obchodźcie go dookoła, pouczcie jego baszty!",
      "Zwróćcie uwagę na jego wały, oglądajcie jego warownie, byście mogli opowiadać przyszłemu pokoleniu:",
      "„Że to jest Bóg, nasz Bóg na wieki. On nas będzie prowadził ponad śmierć”."
    ],
    [
      "Dyrygentowi chóru. Psalm synów Koracha.Słuchajcie, wszystkie narody, nastawcie uszu, wszyscy mieszkańcy ziemi.",
      "Zarówno ludzie słabi, jak i mocni, tak zamożni, jak i ubodzy!",
      "Moje usta wypowiedzą mądrość i rozważania mojego serca roztropne.",
      "Nastawię moje ucho na przypowieść, odsłonię przy wtórze cytry tajemnice.",
      "Dlaczego się przerażam w dniach nieszczęścia, gdy mnie otaczają podstępni niegodziwcy,",
      "którzy jedynie ufają w swym majątku i chełpią się wielkim bogactwem?",
      "Brat nawet nie zdoła dać okupu i nie może dać Bogu zapłaty za życie",
      "jego życie jest zbyt kosztowne i nie zdarzy się to nigdy —",
      "aby żył na zawsze i nie oglądał grobu.",
      "Widzi się bowiem, że umierają nie tylko mądrzy, ale głupcy bezmyślni giną i zostawiają obcym swą majętność.",
      "Groby są ich domami na zawsze, mieszkaniem z pokolenia na pokolenie, chociaż imionami ich nazywano kraje.",
      "Bo człowiek nie będzie trwał w chwale, podobny do bydląt, które zginą.",
      "Taki jest los pewnych siebie  i taki koniec tych, którzy mają upodobanie w swych słowach.",
      "Jak trzoda schodzą do otchłani, śmierć ich pasterzem, ale sprawiedliwi panować będą nad nimi od zarania, ich postać się przemieni, otchłań będzie ich mieszkaniem.",
      "Natomiast Bóg wykupi duszę moją z mocy otchłani, ponieważ zabierze mnie.",
      "Nie przerażaj się przeto, że ktoś się bogaci i że się pomnaża blask jego domu;",
      "bo nie zabierze nic z tego, gdy umrze; jego blask nie pójdzie z nim.",
      "Mogła błogosławić sobie dusza jego za życia i chełpić się, że się jej dobrze wiedzie.",
      "Musi ona jednak iść do rodu ojców swych i nie będzie oglądać na wieki światła.",
      "Bo człowiek nie będzie trwał w chwale, podobny do bydląt, które zginą."
    ],
    [
      "Psalm Asafa.Bóg, Bóg Jahwe wzywa ziemię, od wschodu słońca aż do jego zachodu.",
      "Z Syjonu pełnego piękności ukazuje się Bóg.",
      "Przychodzi nasz Bóg i nie zachowuje milczenia, przed Nim błyskawice, które niszczą, dokoła Niego sroży się gwałtowna burza.",
      "Woła niebiosa z góry i ziemię, aby wymierzyć sprawiedliwość swemu ludowi.",
      "„Zgromadźcie mi moich wiernych, którzy zawarli ze mną przymierze przez ofiarę”.",
      "I będą głosić niebiosa Jego sprawiedliwość, On bowiem jest Bogiem, który sądzi.",
      "„Słuchaj, ludu mój, chcę mówić, Izraelu, Ja chcę mówić; uroczyście ci powiedzieć: Bogiem, Bogiem twoim jestem Ja.",
      "Nie robię ci zarzutu w sprawie twoich ofiar, twoje całopalenia są zawsze przede Mną.",
      "Nie wezmę z domu twego wołu ani kozłów z ogrodzenia twego.",
      "Do Mnie bowiem należy wszelkie zwierzę leśne, tysiące zwierząt górskich.",
      "Znam wszelkie ptactwo niebieskie, do Mnie należy to, co się rusza na polach.",
      "Jeślibym łaknął, nie mówiłbym ci o tym, albowiem moją jest ziemia i to, co ją napełnia.",
      "Czyż jadam mięso wołów albo piją krew kozłów?",
      "Ofiaruj Bogu dziękczynienie i wypełnij Najwyższemu swe śluby",
      "i wzywaj Mnie w dniu ucisku, wyratuję cię, gdyż ty Mnie uwielbisz”.",
      "Lecz do grzesznika mówi Bóg: „Po co wyliczasz moje przykazania i wymawiasz ustami twoimi moje przymierze?",
      "A masz w nienawiści karność i lekceważysz moje słowa?",
      "Jeśli ujrzysz złodzieja, to biegniesz z nim i z cudzołożnikami masz zażyłość.",
      "Twoim ustom pozwalasz na zło, a język twój wprzęgasz do zdrady.",
      "Obrzydliwości mówisz o bliźnim twoim, na syna mej matki rzucasz zniewagi.",
      "Czyniłeś to, a Ja milczałem, myślisz, że Ja jestem podobny tobie.",
      "Rozważcie to, którzy zapominacie o Bogu, bym was nie pchnął, bo nie będzie nikogo, kto by was uwolnił.",
      "Kto składa dziękczynienie, ten Mnie czci, a postępującym bez skazy pozwolę oglądać Boże zbawienie”."
    ],
    [
      "Dyrygentowi chóru. Psalm Dawida — Bądź mi łaskaw, Jahwe, według Twej dobroci, według Twego wielkiego miłosierdzia zgładź moje nieprawości.",
      "Obmyj mnie całkowicie z mojej winy i oczyść mnie z mojego grzechu.",
      "Albowiem znam moją nieprawość, a grzech mój jest stale przede mną.",
      "Tobie samemu zgrzeszyłem i uczyniłem zło przed Twoimi oczyma, abyś się okazał sprawiedliwym, gdy się wypowiesz, i prawym, gdy wydasz wyrok.",
      "Oto urodziłem się w występku i w grzechu poczęła mnie moja matka.",
      "Oto masz upodobanie w prawdzie ukrytej, nauczasz mnie tajników mądrości.",
      "Oczyść mnie hyzopem, a będę czysty, obmyj mnie, a będę bielszy od śniegu.",
      "Daj nasycić się radością i weselem, aby rozradowały się kości, które osłabiłeś!",
      "Zakryj swoje oblicze przed moimi grzechami i wymaż wszystkie moje winy!",
      "Stwórz, Panie, we mnie serce czyste, odnów ducha mocnego we wnętrzu moim!",
      "Nie odrzucaj mnie od Twego oblicza i nie odbieraj mi świętego ducha Twojego.",
      "Daj mi doświadczyć radości Twego zbawienia i umocnij mi ducha ochotnego,",
      "abym uczył przestępców Twoich dróg a grzesznicy nawrócą się do Ciebie.",
      "Wybaw mnie, Jahwe, od [winy] krwi [przelanej], Boże zbawienia mojego, aby język mój wychwalał Twoją wierność.",
      "Panie, otwórz moje wargi, aby usta moje głosiły Twoją chwałę.",
      "Albowiem nie masz upodobania w ofiarach ze zwierząt gdybym złożył ofiarę całopalenia, nie ucieszyłbyś się.",
      "Ofiarą dla Boga duch skruszony, bo sercem upokorzonym i skruszonym nie wzgardzisz, Panie.",
      "Postąp łaskawie z Syjonem, odbuduj mury Jeruzalem.",
      "Wówczas złożą Ci prawe ofiary i wtedy przyniosą cielce na Twój ołtarz."
    ],
    [
      "Dyrygentowi chóru. Utwór dydaktyczny Dawida — Czemu chełpisz się złością, mocarzu, łaska Boża jest w każdym czasie.",
      "Knujesz zgubę, język twój jest jak brzytwa, intrygancie.",
      "Miłujesz bardziej zło niż dobro, kłamstwo — bardziej niż słowo sprawiedliwe.",
      "Miłujesz wszelkie zgubne słowa, języku oszczerczy!",
      "Przeto Bóg zniszczy cię na zawsze, pochwyci i wyrzuci z namiotu, i wyrwie z ziemi żyjących.",
      "A ujrzą sprawiedliwi i przelękną się, a będą śmiać się z niego.",
      "„Oto mąż, który nie uczynił Boga swoją ochroną, ale zaufał swoim wielkim bogactwom, czując się silnym dzięki swojej złości”.",
      "A ja, jako oliwka zielona w domu Bożym, zaufałem łaskawości Bożej na wieki wieków.",
      "Będę uwielbiał Cię na wieki za to, coś uczynił, i będę ufał Twemu imieniu, bo jest dobre, dla ludzi Tobie oddanych."
    ],
    [
      "Dyrygentowi chóru: na melodią: „Mahalat”. Maskil Dawida.Rzekł głupiec w sercu swoim: „Nie ma Boga”. Popsuli i skalali się nieprawością, nie ma kto by dobrze czynił.",
      "Bóg spogląda z nieba na synów ludzkich, aby zobaczyć, czy ktoś jest rozumny, szukający Boga.",
      "Każdy z nich odstąpił, razem spodleli, nie ma kto by czynił dobro, nie ma ani jednego.",
      "Czyż nie pojmują, którzy źle czynią, którzy pożerają lud mój tak, jakby chleb jedli, Boga nie wzywają?",
      "Doznali wstydu, albowiem Bóg nimi wzgardził, gdyż Bóg rozproszył kości tych, którzy oblegali ciebie. Ty pohańbiłeś ich, albowiem Bóg wzgardził nimi.",
      "Oby z Syjonu przyszło zbawienie dla Izraela! Kiedy odmieni losy swego ludu, rozweseli się Jakub, rozraduje się Izrael."
    ],
    [
      "Dyrygentowi chóru przy wtórze instrumentów strunowych: pieśń pouczająca Dawida, Boże, przez imię Twoje wybaw mię, przez Twoją moc osądź moją sprawę!",
      "Boże, wysłuchaj modlitwy mojej, nachyl ucho dla słowa moich ust,",
      "bo obcy powstali przeciwko mnie, a gwałtownicy nastają na moje życie; nie stawiają Boga przed oczyma swoimi.",
      "Oto Bóg jest moim wspomożycielem, Pan podporą mojej duszy.",
      "Obróć zło na moich nieprzyjaciół, według wierności Twej wytrać ich.",
      "Ochotnie złożę Ci, Jahwe, ofiary, będę wielbił imię Twoje, bo jest dobre,",
      "albowiem ze wszelkiego ucisku uwolnił mnie i patrzyło oko moje na nieprzyjaciół moich."
    ],
    [
      "Dyrygentowi chóru: przy wtórze gry na strunach; utwór dydaktyczny Dawida.Boże, nakłoń uszu na moje błaganie i nie ukrywaj się przed moją modlitwą.",
      "Słuchaj mnie uważnie i odpowiedz mi! Jestem złamany moim narzekaniem i jęczę",
      "pod wpływem głosu nieprzyjaciela i nacisku złoczyńcy, bo wyrządzają mi zło i gniewnie oskarżają.",
      "Serce drży we mnie, a lęki przed śmiercią opadły mnie.",
      "Przerażenie i drżenie opanowały mnie i ogarnęła mnie bojaźń.",
      "I rzekłem: „Gdybym dostał skrzydła jak gołębica, uleciałbym i osiadłbym”;",
      "o tak uciekłbym daleko, zatrzymałbym się na pustyni.",
      "Pośpieszyłbym się na miejsce chroniące przed szalejącą burzą i nawałnicą.",
      "Rozprosz ich, Panie, rozdziel ich języki, bo gwałty widzę i niezgodę w mieście.",
      "Dniem i nocą obchodzę jego mury i złość, i ucisk są we wnętrzu jego.",
      "W jego wnętrzu zagłada, a z placu jego nie znika podstęp i krzywda.",
      "Gdyby złorzeczył mi mój nieprzyjaciel, to bym to znosił; gdyby powstał przeciw mnie ten, który mnie nienawidzi, ukryłbym się przed nim.",
      "Ale ty — człowiek równy mi, powiernik mój i mój przyjaciel,",
      "z którym prowadziliśmy miłe rozmowy, do domu Bożego chodziliśmy w świątecznym orszaku.",
      "Niech przyjdzie na nich śmierć, nich zstąpią do szeolu żywcem, bo zło jest w ich mieszkaniu i pośrodku nich.",
      "A ja wołam do Boga i Jahwe mię ocali.",
      "Wieczorem, rano i w południe narzekam i jęczę, a On wysłucha głosu mojego.",
      "On mnie wybawi i zapewni mi pokój, choć wielu napastników powstaje przeciw mnie.",
      "Bóg mię wysłuchał, a ich upokorzył: On, który panuje od wieczności.  Nie ma bowiem u nich żadnej odmiany i nie boją się Boga.",
      "Podniósł ręce swoje na przyjaciół swoich, skaził swoje przymierze.",
      "Gładsze niż masło są słowa jego, ale wrogość jest w jego sercu.",
      "Rzuć na Jahwe twój ciężar, On się zatroska o ciebie; nie pozwoli na zawsze zachwiać się sprawiedliwemu.",
      "Ty, Boże, wtrącisz ich w dół zagłady; ludzie krwawi i zdradliwi nie dożyją do połowy dni swoich, ja zaś mam nadzieję w Tobie."
    ],
    [
      "Dyrygentowi chóru: na melodią: „Gołąbka milcząca z dala”. Miktam Dawida — zatrzymanego przez Filistynów w Gad.Zmiłuj się nade mną, Boże, bo depczą mnie ludzie przez cały dzień, przez cały dzień wrogowie zadręczają mię.",
      "Depczą mię przez cały dzień nieprzyjaciele, liczni są ci, którzy ze mną walczą, o Najwyższy.",
      "Ilekroć mnie ogarnia trwoga, wzbudzam ku Tobie mą ufność.",
      "I do Boga, którego słowo wielbię, do Boga się uciekam — i przestaję się lękać; cóż bowiem może mi zrobić śmiertelny człowiek?",
      "Przez cały dzień przekręcają moje słowa, wszystkie swe zamysły na moją zgubę kierują.",
      "Schodzą się, czyhają, śledzą moje kroki, godzą na moje życie.",
      "Odpłać im tę niegodziwość; Boże, powal w swym gniewie ludy!",
      "Ty policzyłeś moje życie tułacze, zebrałeś moje łzy w bukłaku, czyż nie mieszczą się one w Twej księdze?",
      "Wycofają się moi wrogowie, gdy Cię wezwę; po tym poznam, że Bóg jest ze mną.",
      "Do Boga tedy, którego słowo wielbię, do Jahwe, którego słowo chwalę.",
      "Do Boga się uciekam — i przestaję się lękać; cóż bowiem może mi uczynić człowiek?",
      "Na mnie ciążą śluby, jakie Ci złożyłem, złożę Ci ofiary dziękczynne.",
      "Albowiem od śmierci wybawiłeś moje życie, a moje nogi od upadku, abym w światłości życia chodził przed Bogiem."
    ],
    [
      "Dyrygentowi chóru: na melodią: „Nie zatracaj”. Miktam Dawida — gdy uciekał do jaskini przed Saulem.Zmiłuj się nade mną, Boże, zmiłuj się nade mną, ponieważ do Ciebie ucieka się dusza moja i w cieniu Twych skrzydeł się chronię, dopóki nie przeminie nieszczęście.",
      "Wołam do Boga Najwyższego, do Boga, który doprowadza moją sprawę do końca.",
      "Niech ześle pomoc z nieba, niechaj mię wybawi, gdy szydzi ze mnie prześladowca.  Niech ześle Bóg łaskę i wierność swoją.",
      "Ja bowiem w środku lwów przebywam, które chciwie pożerają synów ludzkich, zęby ich, jak włócznie i strzały, a język ich jak miecz ostry.",
      "Wznieś się nad niebiosa, Boże; nad całą ziemią jaśnieje Twoja chwała!",
      "Na moje stopy zastawili sieci, udręczyli moją duszę, wykopali dół przede mną, wpadli sami do jego środka.",
      "Gotowe serce moje, Boże, gotowe serce moje, zbudź się chwało moja,",
      "zbudź się harfo i cytro, a ja obudzę jutrzenkę!",
      "Będę wielbił Cię wśród narodów, mój Panie, będę grał Tobie pośród ludów.",
      "Bo wielka jest łaska Twoja, aż do niebios, aż do obłoków wierność Twoja!",
      "Wznieś się nad niebiosa, Boże; nad całą ziemią niech zajaśnieje chwała Twoja!"
    ],
    [
      "Dyrygentowi chóru: na melodię: „Nie zatracaj”. Miktam Dawida.Czy wy, mocarze, naprawdę ogłaszacie sprawiedliwe wyroki? Czy wy słusznie osądzacie synów ludzkich?",
      "Niestety, knujecie w sercu zbrodnie, w kraju wymierzacie gwałty waszymi rękoma.",
      "Od łona matki występni zeszli na bezdroża, błądzą od urodzenia, wypowiadają kłamstwa.",
      "Jad ich podobny do jadu węża, jak żmija głucha, która zamyka swe ucho",
      "i nie słyszy głosu wróżbity ani doświadczonego zaklinacza.",
      "Boże, połam zęby w ich ustach, zetrzyj szczękę młodych lwiąt, o Jahwe!",
      "Niech się rozpłyną jak sączące się wody, niech wypuści strzałę swą na nich i upadną.",
      "Jak ślimaka ślad znika i jak płód niewieści, co nie ogląda słońca.",
      "Zanim ich ciernie w krzaki się rozrosną, niech powiew burzy go porwie, póki jest zielony.",
      "Ucieszy się sprawiedliwy, gdy ujrzy karę; nogi swe umyje we krwi bezbożnego.",
      "A ludzie mówić będą: „Jest zapłata dla sprawiedliwego, jest Bóg, który będzie sądził na ziemi”."
    ],
    [
      "Dyrygentowi chóru: na melodią: „Nie zatracaj”. Miktam Dawida. Gdy Saul wysłał ludzi do pilnowania domu Dawida, aby go zabić.Uwolnij mnie od nieprzyjaciół moich, Boże mój, osłoń mię przed napastnikami moimi!",
      "Uwolnij mnie od złoczyńców i od mężów krwi wybaw mnie!",
      "Bo oto nastają na życie moje, Zbierają się przeciwko mnie możni, nie z racji mej winy i grzechu, Jahwe.",
      "Nie z racji mego przestępstwa pędzą i ustawiają się. Obudź się, wyjdź mi na spotkanie i zobacz.",
      "A Ty, Jahwe, Boże Zastępów, Boże Izraela, obudź się, aby nawiedzić wszystkie narody; nie miej litości nad wszystkimi zakrywającymi zło.",
      "Wracają wieczorem, wyją jak psy i okrążają miasto.",
      "Toczą pianę z ust, mieczami są ich wargi. Któż bowiem to usłyszy?",
      "Ale Ty, Jahwe, śmiejesz się z nich, szydzisz ze wszystkich narodów.",
      "Mocy moja, na Ciebie chcę zważać, ponieważ Ty, Boże, jesteś moją twierdzą.",
      "Bóg łaskawy przyjdzie mi z pomocą, Jahwe da mi patrzeć z góry na moich wrogów.",
      "Wytrać ich, o Boże, niech lud mój nie zapomina! Mocą swoją rozpędź i powal ich, Tarczo nasza, Panie mój!",
      "Grzechem na ich ustach są słowa ich warg; niech się uwikłają w swej pysze z powodu przekleństw i kłamstw, jakie wypowiadają.",
      "Wygub ich w gniewie, wygub doszczętnie, niech się dowiedzą, że Bóg panuje w Jakubie, aż po krańce ziemi.",
      "Wracają wieczorem, wyją jak psy i okrążają miasto.",
      "Wałęsają się za żerem, a jeśli się nasycą, to nocują.",
      "A ja będę opiewał moc Twoją, rano radował się będę z łaskawości Twojej, albowiem byłeś twierdzą dla mnie i tarczą dla mnie w dniu mej niedoli.",
      "Mocy moja, Tobie chcę śpiewać, ponieważ Ty, Boże, jesteś twierdzą moją, Boże mój łaskawy!"
    ],
    [
      "Dyrygentowi chóru: na melodię:”Lilia świadectwa”. Miktam Dawida — dla pouczenia: Boże, który nas odrzuciłeś, łamiąc nas, pogniewałeś się, lecz powróć do nas!",
      "Wstrząsnąłeś ziemią, rozdarłeś ją — ulecz rozpadliny jej, bo się chwieje.",
      "Kazałeś ludowi Twemu doświadczyć ciężkiego losu, dałeś pić wino odurzające.",
      "Daj tym znak, którzy boją się Ciebie, aby mogli uciec przed łukiem.",
      "Aby zostali wybawieni umiłowani Twoi, wspomóż Twoją prawicą i wysłuchaj nas!",
      "Bóg przemówił w świątyni swojej: „Rozraduję się i rozdzielę Sychem, i przemierzę dolinę Sukkot.",
      "Do Mnie należy Gilead, do Mnie Manasses, a Efraim jest osłoną mojej głowy, Juda zaś berłem moim.",
      "Moab miednicą moją do obmycia się, na Edom rzucę sandał mój, nad Filisteą będę wykrzykiwał radośnie”.",
      "Któż wprowadzi mię do miasta warownego, któż zawiedzie aż do Edomu?",
      "Czy nie Ty, Boże, któryś nas odrzucił, czy nie wyruszysz, Boże, z wojskami naszymi?",
      "Udziel nam pomocy przeciw nieprzyjacielowi, bo czczą jest pomoc ludzka.",
      "W Bogu dokonamy wielkich rzeczy, On zdepcze wrogów naszych."
    ],
    [
      "Dyrygentowi chóru: przy wtórze instrumentów strunowych; Dawida.Wysłuchaj, Boże, wołania mojego, zważ na moją prośbę!",
      "Z krańców ziemi wołam do Ciebie, w udręce mego serca. Na skałę zbyt wysoką dla mnie zaprowadź mię,",
      "albowiem byłeś moim schronieniem, mocną wieżą przed nieprzyjacielem.",
      "Chciałbym zamieszkać w Twoim przybytku na wieki, schronić się pod osłoną Twych skrzydeł.",
      "Albowiem Ty, Boże, usłyszałeś moje ślubowanie i dasz posiadłość bojącym się Twego imienia.",
      "Dodasz dni do dni króla, lata jego trwać będą z pokolenia w pokolenie!",
      "Niech zasiada na wieki przed obliczem Boga; łaska i wierność niech go strzegą!",
      "Tak będę wielbił imię Twoje, moje ślubowanie wypełniać będę dzień po dniu."
    ],
    [
      "Dyrygentowi chóru: według Jedutuna; psalm Dawida.Jedynie w Bogu uciszenie mojej duszy, dla minie od Niego pewne wybawienie.",
      "Jedynie On jest moją skałą i moim ocaleniem, On jest moją warownią, przeto się już nie zachwieję.",
      "Jak długo napadać będziecie na człowieka i wbiegać będziecie nań wszyscy, jak na ścianę, która się wali, na mur, który się pochylił?",
      "Oni tylko knują podstępy, aby zwieść, mają upodobania w kłamstwie, ustami swoimi błogosławią, a w sercu swoim przeklinają.",
      "Jedynie w Bogu ucisz się, moja duszo, odeń bowiem przyjdzie dla mnie spodziewane wybawienie.",
      "Jedynie On jest moją skałą i ocaleniem moim, On jest warownią moją, przeto się nie zachwieję.",
      "U Boga zbawienie moje i moja chwała, skała mojego ratunku, schronienie moje w Bogu.",
      "Jemu zaufaj w każdym czasie, ludu! Wylewajcie przed Nim wasze serca, Bóg jest schronieniem naszym!",
      "Jedynie tchnieniem są synowie ludzcy, kłamstwem -· synowie mężów. Na wagach, gdy się wzniosą, [lżejsi] oni od tchnienia.",
      "Nie pokładajcie nadziei w uciskaniu ani w rabunku nie pokładajcie ufności, do potęgi, choćby wzrastała, nie przywiązujcie serca.",
      "Jeden raz przemawia Bóg, dwa razy to usłyszałem, że mocą jest Bóg.",
      "I że u Ciebie, Panie, jest łaskawość, albowiem Ty odpłacasz człowiekowi, na co zasłużył."
    ],
    [
      "Psalm Dawida — gdy przebywał na Pustyni Judzkiej.Boże, mój Boże, pilnie szukam Ciebie, tęskni do Ciebie dusza moja, pożąda Ciebie ciało moje, jak ziemia zeschła, spragniona, bezwodna.",
      "Tak wypatrywałem Ciebie w świątyni, abym ujrzał moc Twoją i majestat Twój.",
      "Skoro lepsza jest łaska Twoja nad życie, wargi moje wysławiać Cię będą.",
      "Tak błogosławić Cię będę za mojego życia, w imieniu Twoim podnosić będę ręce moje.",
      "Jakby tłuszczem i szpikiem nasyca się dusza moja, a usta moje będą śpiewać radosnymi wargami.",
      "Wspominam Cię na łożu moim, rozmyślam o Tobie podczas straży nocnych.",
      "Albowiem byłeś mi pomocą i weseliłem się w cieniu Twoich skrzydeł.",
      "Przylgnęła do Ciebie dusza moja, prawica Twoja podtrzymuje mnie.",
      "A ci, którzy szukają zguby mojej duszy, pójdą do głębokości ziemi.",
      "Będą oddani w moc miecza, staną się łupem szakali.",
      "A król będzie radował się w Bogu, będzie wielbił Go każdy, który przysięga na Niego, albowiem zamknął usta mówiących kłamstwa."
    ],
    [
      "Dyrygentowi chóru: psalm Dawida.Słuchaj, Boże, głosu mojej skargi, strzeż moje życie od lęku przed wrogiem.",
      "Ukryj mię przed zgrają złośliwców, przed zgiełkiem złoczyńców.",
      "Wyostrzyli jak miecz swe języki, wypuścili jak strzały swe gorzkie słowa.",
      "Aby ugodzić skrycie niewinnego, nagle godzą i nie lękają się.",
      "Utwierdzają się słowem złym, zmawiają dla ukrycia sideł i myślą: „Któż je zobaczy i zgłębi nasze tajemnice?”",
      "Zamach został obmyślony, ale wnętrze każdego — serce jest niezbadane.",
      "Ale Bóg wypuści na nich strzałę, zostaną nagle zranieni.",
      "Język przywiedzie ich do upadku, potrząsają głowami patrzący na nich.",
      "I boją się wszyscy ludzie, opowiadają czyny Boże i rozważają dzieła Boże.",
      "I rozraduje się sprawiedliwy w Jahwe, i będzie szukał u Niego schronienia, i będą się chlubić wszyscy prawego serca."
    ],
    [
      "Dyrygentowi chóru: psalm Dawida; pieśń.Tobie należy się pieśń chwały, Boże na Syjonie, i Tobie winno się wypełnić śluby.",
      "Ty wysłuchasz modlitwy, do Ciebie przychodzi wszelki śmiertelnik",
      "z powodu win. Ciążą nam nasze grzechy, Ty je przebaczasz.",
      "Szczęśliwy, którego wybierasz i przygarniasz, aby zamieszkał w przedsionkach Twoich. Nasyci się dobrami domu Twego i świętością przybytku Twego.",
      "Strasznymi czynami odpowiadasz w sprawiedliwości, Boże, nasz Zbawco, nadziejo wszystkich krańców ziemi i mórz dalekich.",
      "Utwierdziłeś góry swoją mocą, przepasany jesteś potęgą,",
      "uśmierzasz szum mórz, szum ich fal i zgiełk ludów.",
      "Drżą mieszkańcy ziemi przed Twoimi znakami, krańce Zachodu i Wschodu uweselasz.",
      "Nawiedziłeś ziemię i zrosiłeś ją, bogacisz ją obficie. Strumień Boży napełniony jest wodami, przygotowujesz zboże, albowiem przysposabiasz ziemię.",
      "Bruzdy jej nawadniasz, kruszysz skiby, deszczem je zmiękczasz, błogosławisz jej plonom.",
      "Rok wieńczysz swymi dobrami i Twoje ślady opływają tłustością.",
      "Pełne są rosy pastwiska stepowe, radością przepasują się wzgórza.",
      "Pastwiska stroją się w stada trzody, doliny okrywają się zbożem, wznoszą się okrzyki i śpiewy."
    ],
    [
      "Dyrygentowi chóru: pieśń; psalm.Wykrzykujcie radośnie Bogu, wszystkie ziemie.",
      "Śpiewajcie chwałę Jego imienia, składajcie hymn ku Jego chwale!",
      "Mówcie do Boga: Jak wielkie są Twe dzieła! Dla Twojej wielkiej mocy schlebiają Ci wrogowie Twoi.",
      "Wszystkie kraje pokłon winny oddawać i śpiewać Ci, i śpiewać imieniu Twemu.",
      "Pójdźcie i przypatrzcie się dziełom Bożym, budzącym lęk działaniom pośród synów ludzkich.",
      "Zamienił morze w suchy ląd, przeszli rzekę pieszo; dlatego cieszmy się z tego.",
      "W swojej mocy On jest władcą na wieki; Jego oczy przeglądają narody, buntownicy nie mogą się podnieść przeciw Niemu.",
      "Błogosławcie, narody, Boga naszego i rozpowiadajcie głośno Jego chwałę.",
      "Zachował przy życiu naszą duszę i nie pozwolił zachwiać się nodze naszej.",
      "Albowiem doświadczyłeś nas, Boże, oczyściłeś nas, jak się czyści srebro.",
      "Tyś nas wpędził w sidła, włożyłeś brzemię na biodra nasze;",
      "pozwoliłeś ludziom chodzić nam po głowie, musieliśmy kroczyć przez ogień i wodę — jednak wyprowadziłeś nas na wolność.",
      "Przychodzę do domu Twego z całopaleniami, wypełnię moje śluby,",
      "jakie uczyniły moje wargi i jakie wypowiedziały moje usta w ucisku.",
      "Ofiaruję Ci całopalenia tłuste wraz z wonnością ofiar z baranów; złożę Ci woły i kozły.",
      "Pójdźcie, wszyscy bojący się Boga, słuchajcie, a opowiem to, co uczynił mojej duszy.",
      "Do Niego wołałem ustami moimi i wysławiałem Go językiem moim.",
      "Gdybym zamierzał coś złego w moim sercu, nie wysłuchałby mnie mój Pan.",
      "Zaiste wysłuchał mnie Bóg, zwrócił uwagę na słowa modlitwy mojej.",
      "Błogosławiony Bóg, który nie odrzucił prośby mojej, a łaska Jego ze mną."
    ],
    [
      "Dyrygentowi chóru: przy wtórze strun; psalm; pieśń.Niech Bóg będzie łaskaw i niech nam błogosławi, i niech zaświeci oblicze Jego nad nami!",
      "Aby poznano na ziemi drogę Twoją, Twoje zbawienie wśród wszystkich narodów.",
      "Niech sławią Cię, Boże, ludy, niech sławią Cię wszystkie narody!",
      "Niech się cieszą i weselą narody, albowiem Ty sądzisz ludy sprawiedliwie i kierujesz narodami na ziemi.",
      "Niech sławią Cię ludy, Boże, niech sławią ludy, narody!",
      "Ziemia wyda plon swój, pobłogosławił nam Bóg, nasz Bóg.",
      "Pobłogosławił nam Bóg i winny się Go bać wszystkie krańce ziemi."
    ],
    [
      "Dyrygentowi chóru: psalm Dawida; pieśń.Powstaje Bóg, pierzchają Jego wrogowie i uciekają przed Jego obliczem ci, którzy Go nienawidzą.",
      "Jak rozwiewany dym się rozprasza, jak wosk topnieje przy ogniu, tak giną grzesznicy przed obliczem Boga.",
      "A sprawiedliwi cieszą się, radują i weselą w radości.",
      "Śpiewajcie Bogu, grajcie imieniu Jego, wyrównujcie drogę Temu, który jedzie po stepach. Jahwe imię Jego, przeto cieszcie się przed Jego obliczem.",
      "Ojcem sierot i obrońcą wdów jest Bóg w swym mieszkaniu świętym.",
      "Bóg daje mieszkanie samotnym, uwięzionych wyprowadza do szczęścia; tylko uparci muszą pozostać na pustyni.",
      "Boże, gdy wychodziłeś przed ludem Twoim, gdy szedłeś przez pustynię,",
      "wówczas trzęsła się ziemia, kropiły niebiosa przed obliczem Boga Synaju, przed obliczem Boga, Boga Izraela.",
      "Zesłałeś, Boże, obfity deszcz i Twe dziedzictwo wyczerpane — Ty je umocniłeś.",
      "Twój ulubiony lud zamieszkał w niej; wzmocniłeś w swej dobroci ubogiego, Boże.",
      "Pan wypowiedział słowo do licznego zastępu głoszących dobrą nowinę.",
      "„Królowie wojsk uciekają, uciekają, pilnująca domu podzieli łupy.",
      "Gdy legną między dwoma zagrodami trzody, skrzydła gołębicy okryły się srebrem, jej pióra zielono-żółtym złotem.",
      "Gdy Wszechmocny królów rozproszy, śnieg będzie padał na Salmonie”.",
      "Górą Bożą jest góra Baszanu, wysoką kopułą jest góra Baszanu.",
      "Czemu zawistnie patrzycie wysokie kopuły na górę, którą wybrał Jahwe na swoją stolicę, gdzie zamieszkał na niej na wieki?",
      "Rydwanów Bożych jest tysiące tysięcy, oto Pan przybywa z Synaju do przybytku.",
      "Wkroczyłeś na wyżynę, wziąłeś jeńców, przyjąłeś ludzi jako daninę, także opornych, aby tu mieszkali, Jahwe-Boże.",
      "Niech będzie błogosławiony Pan przez wszystkie dni, On dźwiga nas, On jest Bogiem, naszym Zbawcą.",
      "Bóg jest nam Bogiem, który wyzwala, i Jahwe-Pan rozporządza uwolnieniem od śmierci.",
      "Zaiste Jahwe skruszy głowy swoich nieprzyjaciół, włosiste czuby tych, którzy chodzą w grzechach.",
      "Powiedział Pan: „Z Baszanu ich prowadzę, prowadzę tutaj z głębin morskich,",
      "by twoja noga wykąpała się we krwi, by język twoich psów miał z wrogów swój kąsek”.",
      "Patrzono na Twe wejście, Jahwe, na wejście mojego Boga i mojego Króla do świątyni.",
      "Idą przodem śpiewacy, potem muzycy, w środku dziewczęta uderzają w bębny.",
      "„Chóralnie wielbijcie Boga, Jahwe, wy ze źródła Izraela”.",
      "Tam Beniamin mały panuje nad nimi, tam książęta Judy ze swoimi gromadami, książęta Zabulon, książęta Neftali.",
      "Boże, okaż Twoją potęgę, potęgę Bożą, z jaką działałeś dla nas",
      "z Twej świątyni nad Jeruzalem. Niech królowie złożą Tobie dary!",
      "Nastrasz zwierzę w sitowiu i stado wołów wraz z cielcami ludów. Winni się rzucić na ziemię z darami ze złota i srebra; rozprosz narody, które mają upodobanie w wojnie.",
      "Niech przyjdą biegacze z Egiptu, niech lud wyciągnie swe ręce do Boga...",
      "Królestwa ziemi, śpiewajcie Bogu, grajcie Panu naszemu.",
      "Temu, który jeździ po niebiosach, niebiosach odwiecznych. Patrz, On wydał swój głos, potężny głos:",
      "„Uznajcie moc Boga!” Nad Izraelem Jego majestat, a potęga Jego nad obłokami.",
      "Straszny jest Bóg w świątyni swojej, Bóg Izraela daje moc i siłę ludowi, niech będzie Bóg błogosławiony!"
    ],
    [
      "Dyrygentowi chóru: na melodię „Lilia”; Dawida.Wybaw mnie, Boże, bo wezbrały wody aż do szyi mojej.",
      "Ugrzązłem w błocie głębokim i nie ma miejsca do stania. Dotarłem do głębokich wód, i fale zalewają mnie.",
      "Zmęczyłem się od wołania, wyschło gardło moje — zmętniały me oczy od czekania na Boga mojego.",
      "Więcej niż włosów na mojej głowie mam tych, którzy mnie nienawidzą bez powodu. Mocniejsi od tych, którzy chcą mnie zgubić, wrogowie moi kłamliwi; czego nie ukradłem, czy mam to zwrócić?",
      "Boże, Ty znasz głupotę moją, a winy moje nie są Ci zakryte.",
      "Niech się nie zawstydzą z powodu mnie ci, którzy Cię oczekują, Panie, Jahwe Zastępów. Niech nie okryją się hańbą z powodu mnie ci, którzy Cię szukają, Boże Izraela.",
      "Bo z powodu Ciebie znoszę hańbę, wstyd zakrywa moje oblicze.",
      "Stałem się obcy moim braciom i nie znany synom mojej matki.",
      "Bo gorliwość o dom Twój pożerała mnie a zniewagi znieważających Cię spadły na mnie.",
      "I korzyłem, w poście duszę moją, a stało się to hańbą dla mnie.",
      "I wziąłem wór jako moją szatę i stałem się dla nich pośmiewiskiem.",
      "Rozprawiają o mnie ci, którzy siedzą w bramie i pieśni tych, którzy popijają sycerę.",
      "Ja zaś ślę moją modlitwę do Ciebie, Jahwe w czasie łaskawym; Boże w wielkiej łaskawości Twojej wysłuchaj mnie — w prawdzie zbawienia Twego!",
      "Wyciągnij mnie z błota, abym nie utonął, obym się wyratował od nienawidzących mnie i od wód głębokich!",
      "Niech mnie nie zaleją fale wodne i niech mnie nie pochłoną głębie, i niech nie zamknie nade mną czeluść swej paszczy!",
      "Wysłuchaj mnie, Jahwe, bo dobra jest Twoja łaskawość; według wielkiego miłosierdzia Twego wejrzyj na mnie!",
      "I nie zakrywaj Twej twarzy przed Twoim sługą, albowiem uciśniony jestem, prędko wysłuchaj mię.",
      "Przybliż się do mej duszy, wybaw ją, wyratuj mnie przez wzgląd na moich wrogów!",
      "Ty znasz hańbę, wstyd i zelżywość moją; przed Tobą są wszyscy moi wrogowie.",
      "Hańba rozdarła moje serce i byłem chory. Oczekiwałem współczucia — ale bezskutecznie; i pociechy — ale nie znalazłem.",
      "Dali do mego pokarmu żółci, a w pragnieniu moim poili mnie octem.",
      "Niech stół ich stanie się dla nich pułapką, a ich biesiady ofiarne — matnią.",
      "Niech zaćmią się ich oczy, aby nie widziały i aby się ich biodra stale chwiały.",
      "Wylej na nich Twoje oburzenie, żar Twego gniewu niech ich dosięgnie.",
      "Niech staną się pustkowiem ich obozy, a w namiotach ich — nie będzie mieszkańców.",
      "Bo prześladują tego, któregoś Ty uderzył, i opowiadają o cierpieniu zranionego przez Ciebie.",
      "Dodaj winę do ich winy, niech nie dojdą do Twej sprawiedliwości.",
      "Niech będą wymazani z księgi żyjących i ze sprawiedliwymi niech nie będą zapisani.",
      "Ja zaś ubogi i cierpiący; niech zbawienie Twoje podniesie mnie, Boże.",
      "Będę wielbił pieśnią imię Boga i dziękczynieniem będę je wychwalał.",
      "Będzie to milsze dla Jahwe niż wół, wół z rogami i racicami.",
      "Patrzyli ubodzy i będą się cieszyć; szukający Boga, niech ożyje serce wasze!",
      "Bo wysłuchał Jahwe ubogich i nie wzgardził więźniami swoimi.",
      "Niechaj Go chwalą niebiosa i ziemia, morza i wszystko, co się w nich rusza,",
      "albowiem Bóg wybawi Syjon i odbuduje miasta Judy. I zamieszkają tam, i odziedziczą ją.",
      "Potomstwo sług Jego ją odziedziczy i osiądą w niej ci, którzy miłują imię Jego."
    ],
    [
      "Dyrygentowi chóru: Dawida; dla przypomnienia.Boże, wyzwól mnie, Jahwe, pośpiesz ku ratunkowi memu!",
      "Niech się zawstydzą i zarumienią ci, którzy czyhają na moje życie. Niech się cofną i okryją hańbą pragnący mego nieszczęścia.",
      "Niech się cofną i wstydem okryją ci, którzy mówią mi: „Ha, ha”.",
      "Niech się rozradują i ucieszą w Tobie wszyscy, którzy Ciebie szukają. Niech mówią zawsze: „Jest Bóg” ci, którzy pragną Twej pomocy.",
      "Ja przeto jestem ubogi i biedny; Boże, pośpiesz mi z pomocą! Moją pomocą i moim ratunkiem jesteś Ty; Jahwe, nie zwlekaj."
    ],
    [
      "Jahwe, do Ciebie się uciekam, nie będę zawstydzon na wieki.",
      "Przez Twoją sprawiedliwość ocal mnie i wybaw, zwróć ku mnie Twe ucho i wybaw mnie!",
      "Bądź dla mnie skałą schronienia, na którą kazałeś wychodzić zawsze, aby się ocalić, albowiem Tyś opoką moją i twierdzą moją.",
      "Boże, wybaw mnie z ręki złoczyńcy, z dłoni przestępcy i ciemięzcy.",
      "Albowiem Ty, Panie, jesteś moją nadzieją, Ty, Jahwe, ucieczką moją od młodości.",
      "Na Tobie opieram się od urodzenia mego, Ty mnie wyciągnąłeś z łona matki mojej, o Tobie zawsze moja pieśń pochwalna.",
      "Godnym podziwu stałem się dla wielu, a Ty — ucieczką potężną.",
      "Pełne są usta moje Twojej chwały, przez cały dzień pełne wspaniałości Twojej.",
      "Nie odtrącaj mnie w czasie mej starości, nie opuszczaj mnie, gdy ustają me siły!",
      "Albowiem mówią o mnie nieprzyjaciele moi, a strzegący duszy mojej naradzają się.",
      "Mówią: „Bóg go opuścił, ścigajcie go i pochwyćcie, bo nikt nie zdoła go wyratować”.",
      "Boże, nie oddalaj się daleko ode mnie, Boże mój, pośpiesz mi z pomocą!",
      "Niech się zawstydzą i poginą moi przeciwnicy; niech się okryją hańbą i wstydem pragnący mej zguby!",
      "Ale ja zawsze będę ufał i powiększał wszelką chwałę Twoją.",
      "Usta moje będą głosiły Twoją sprawiedliwość, przez cały dzień — Twoje zbawienie, bo nie znam jego miary.",
      "Będę powracał do wielkich dzieł Pana, będę przywodził na pamięć jedyną Twoją sprawiedliwość.",
      "Boże, Ty mię uczyłeś od mojej młodości i aż do tej chwili głoszę cuda Twoje.",
      "Lecz i w starości, w sędziwym wieku, nie opuszczaj mnie, Boże, abym mógł wychwalać ramię Twoje, całemu przyszłemu pokoleniu moc Twoją.",
      "I sprawiedliwość Twoją, Boże, sięgającą nieba, przez którą dokonałeś wielkich rzeczy. Boże, któż podobny Tobie?",
      "Kazałeś nam przeżyć utrapienia i wiele zła, lecz znowu przywróciłeś nam życie, z głębin ziemi znowu nas wywiedziesz.",
      "Pomnóż moją wielkość i znowu mnie pociesz.",
      "A ja wielbić będę na harfie wierność Twoją, Boże, będę grał Tobie na cytrze, Święty Izraela!",
      "Rozradują się wargi moje, gdy będę Ci śpiewał i dusza moja, którą odkupiłeś.",
      "Także mój język cały dzień będzie głosił Twoją sprawiedliwość, bo są pohańbieni i zawstydzeni pragnący mojej zguby."
    ],
    [
      "O Salomonie.Boże, przekaż królowi swoją sprawiedliwość, i sprawiedliwość swą synowi króla,",
      "a będzie sądził lud Twój sprawiedliwie i uciśnionych Twoich — zgodnie z prawem.",
      "Wówczas góry przyniosą pokój ludowi, a pagórki — sprawiedliwość.",
      "Wymierzy sprawiedliwość uciśnionym w narodzie, przyniesie pomoc potrzebującym i wymierzy karę krzywdzicielom.",
      "Trwać będzie długo jak słońce [i świecić] jak blask księżyca, z pokolenia w pokolenie.",
      "Zstąpi jako deszcz na skoszoną łąkę i jako ulewa zwilżająca ziemię.",
      "Za jego panowania zakwitnie sprawiedliwość i wszelki pokój, dopóki księżyca nie braknie.",
      "I będzie panował od morza do morza, od rzeki aż po krańce ziemi.",
      "Złożą mu pokłon mieszkańcy pustyni, a jego wrogowie proch przed nim zliżą.",
      "Królowie Tarszisz i wysp przyniosą mu dary, a królowie Saby i Szeby oddadzą daninę.",
      "Wielbić go będą wszyscy królowie i wszystkie ludy służyć mu będą.",
      "Wybawi bowiem potrzebującego, gdy zawoła o pomoc, i gnębionego, gdy nie ma obrońcy.",
      "Ulituje się nad nędzarzem i potrzebującym i życie biedaków ocali.",
      "Z udręki i krzywdy wybawi ich życie, gdyż droga będzie ich krew przed jego oczyma.",
      "I żyć będzie, i otrzyma złoto z Saby, i nieustannie popłynie modlitwa za niego oraz zawsze go będą błogosławić.",
      "I będzie obfitość zbóż na ziemi, i zaszumią kłosy na szczytach gór, jak [drzewa] Libanu będzie ich plon. I będą kwitnąć ludzie miast jak polna trawa.",
      "Niech przetrwa sława jego wieki i rozrośnie się pod słońcem jego imię, i będą w nim błogosławione wszystkie narody, i będą go uwielbiać.",
      "Błogosławiony Jahwe, Bóg Izraela, który sam jeden czyni cuda!",
      "I błogosławione imię Jego na wieki, a Jego chwałą napełni się ziemia cała. Amen. Amen.",
      "Skończyły się modlitwy Dawida, syna Jessego."
    ],
    [
      "Psalm Asafowy.Jak dobry jest Bóg dla prawych, dla tych, co mają czyste serce!",
      "A moje nogi niemal się potknęły, omal nie zachwiały się moje kroki.",
      "Ponieważ zazdrościłem niegodziwym, widząc pomyślność grzeszników.",
      "Albowiem nie mają żadnych utrapień, ich ciało jest zdrowe i tłuste.",
      "W ludzkim trudzie nie mają udziału ani z innymi ludźmi nie cierpią.",
      "Dlatego pycha jest ich naszyjnikiem, a przemoc — szatą, która ich okrywa.",
      "Z otyłości pochodzi ich nieprawość, złe myśli nurtują ich serce.",
      "Szydzą i mówią złośliwie, o ucisku mówią z wysoka.",
      "Ich usta napastują niebo, a język ich po ziemi krąży.",
      "Dlatego lud do nich się zwraca i chciwie chwyta ich słowa.",
      "I mówią: „Jak Bóg może zauważać, czy Najwyższy posiada wiedzę?”",
      "Takimi to właśnie są grzesznicy i zawsze beztrosko gromadzą bogactwo.",
      "Daremnie więc zachowywałem czyste serce i w niewinności obmywałem swe ręce?",
      "Co dnia bowiem cierpienie znoszę i każdego ranka spotyka mnie kara.",
      "Gdybym pomyślał: Będę tak mówił jak oni — wówczas zdradziłbym ród Twoich synów.",
      "Rozmyślałem zatem, aby to zrozumieć, ale w moich oczach była to rzecz trudna.",
      "Dopóki nie wszedłem do świątyni Bożej i nie zrozumiałem ich końca.",
      "Doprawdy, na śliskim gruncie ich stawiasz i spychasz ich ku zagładzie.",
      "Jakże niebawem stali się przedmiotem zgrozy, zniknęli strawieni przerażeniem.",
      "Jak snem po przebudzeniu, Panie, tak powstając, wzgardzisz ich widokiem.",
      "Gdy rozgoryczone było moje serce, a w nerkach wielki ból odczuwałem,",
      "byłem głupi i nie rozumiałem, bydlęciem byłem przy Tobie.",
      "Ja jednak zawsze będę z Tobą, Tyś ujął moją prawicę.",
      "Według Twego planu mnie prowadzisz, a w końcu przyjmiesz mnie z chwałą.",
      "Kogo, prócz Ciebie, mam w niebie? Gdy jestem z Tobą, nie cieszy mnie ziemia!",
      "Niszczeje moje ciało i serce moje, Bóg jest opoką mego serca i mym dziedzictwem na wieki.",
      "Bo oto giną ci, co oddalają się od Ciebie, Ty tracisz wszystkich niewiernych Tobie.",
      "A mnie jest dobrze być blisko Boga, w Jahwe zrobiłem sobie schronienie, aby rozpowiadać wszystkie Jego dzieła."
    ],
    [
      "Pieśń pouczająca Asafa.Dlaczego, Boże odrzuciłeś nas na wieki? Dlaczego płonie gniew Twój przeciw trzodzie Twojego pastwiska?",
      "Wspomnij o Twojej społeczności, którą nabyłeś od dawna, o pokoleniu, które wykupiłeś na swoją własność, o górze Syjon, na której zamieszkałeś!",
      "Skieruj Twe kroki ku wiecznym ruinom: w świątyni wszystko zniszczył nieprzyjaciel.",
      "Zawyli Twoi wrogowie pośrodku Twojej świątyni, zatknęli tu swoje znaki.",
      "Widać, jak się podnoszą w górę topory niby w gęstym lesie;",
      "a wtedy niszczą wspólnie jej rzeźby przy pomocy topora i młotów.",
      "Puścili z dymem Twoją świątynię, aż do ziemi zbezcześcili mieszkanie Twojego imienia.",
      "Mówili w sercu swoim: „Zniszczmy ją od razu!” Spalili całą świątynię Boga na ziemi.",
      "Znaków naszych nie widzimy, nie ma już proroka, nie ma wśród nas [nikogo], który wiedziałby jak długo jeszcze.",
      "Jak długo, Boże, będzie mógł szydzić wróg?",
      "Czyż nieprzyjaciel lżyć będzie imię Twoje na wieki? Dlaczego cofasz rękę Twoją, a prawicę Twoją trzymasz w zanadrzu?",
      "Ty, Boże, jesteś królem moim od wieków, dokonujesz dzieł zbawczych pośrodku ziemi!",
      "Ty mocą Twoją rozdzieliłeś morze, zmiażdżyłeś głowy potworów nad wodami!",
      "Ty rozbiłeś łby Lewiatana, dałeś go na pożarcie rekinom morskim.",
      "Tyś spowodował wytryśnięcie źródła i strumienia, Ty wysuszyłeś stale płynące rzeki.",
      "Twoim jest dzień, i Twoją jest noc, Tyś ustanowił światło i słońce.",
      "Tyś określił wszystkie granice ziemi, lato i zimę stworzyłeś.",
      "Wspomnij na to, Jahwe, iż nieprzyjaciel urąga, a lud głupi lży Twoje imię!",
      "Nie wydawaj zwierzętom duszy Twojej gołębicy, o życiu Twoich uciśnionych nie zapominaj na zawsze!",
      "Spojrzyj na Twoje przymierze, bo napełniły się kryjówki kraju, miejsca bezprawia.",
      "Niech nie wraca uciśniony jako zawstydzony; niech biedny i potrzebujący uwielbia imię Twoje!",
      "Powstań, Boże, rozsądź Twoją sprawę; wspomnij na Twoją hańbę, która Cię codziennie spotyka od głupca.",
      "Nie zapomnij wrzasku Twoich wrogów, krzyku powstających przeciwko Tobie, który stale się wzmaga!"
    ],
    [
      "Dyrygentowi chóru: na melodię: „Nie zatracaj”; psalm Asafa; pieśń.Wysławiamy Cię, Boże, wysławiamy, Twe Imię jest bliskie tych, którzy opowiadają o Twoich cudach.",
      "„Albowiem Ja sam określę czas, kiedy dokonam sprawiedliwego sądu.",
      "Może się ziemia chwiać ze wszystkimi swoimi mieszkańcami.  To jednak Ja sam jej filary postawiłem na mocnym fundamencie.",
      "Ja powiedziałem do pyszałków: „Nie pysznijcie się!” — do przestępców: „Nie podnoście swych rogów!”",
      "Tak, nie podnoście swych rogów do góry, nie mówcie przeciw Skale bezczelnie.",
      "Albowiem nie od wschodu ani zachodu, ani od pustyni przyjdzie wyniesienie.",
      "Nie, sędzią będzie Bóg — On to jednego poniży, a innego wyniesie.",
      "I podaje od jednego do drugiego, aż do mętów muszą wypijać, muszą wypić wszyscy przestępcy ziemi”.",
      "Ja zaś będę się radował na wieki i będę śpiewał Bogu Jakuba.",
      "On połamie wszystkie rogi grzeszników, natomiast rogi sprawiedliwego podniosą się."
    ],
    [
      "Dyrygentowi chóru: przy wtórze lutni, psalm Asafa; pieśń.Znany jest w Judzie Bóg, wielkie jest imię Jego w Izraelu.",
      "W Salem jest Jego przybytek, a mieszkanie Jego na Syjonie.",
      "Tam złamie ogniste strzały łuku, tarczę i miecz oraz zbroję.",
      "Ty jesteś jaśniejszy, wspanialszy niż góry wieczne.",
      "Najdzielniejsi stali się łupem i śpią snem swoim, a osłabła siła rąk wszystkich wojowników.",
      "Od groźnego Twego słowa, Boże Jakuba, poginęły wozy i konie.",
      "Ty jesteś straszny — któż się ostoi przed Twoim obliczem, przed mocą Twego gniewu?",
      "Z nieba oznajmiłeś swój wyrok, ziemia przeraziła się i uciszyła,",
      "gdy Bóg powstał na sąd, aby zbawić wszystkich uciśnionych ziemi.",
      "Przeto Chamat Aramu wychwala Cię, reszta Chamatu obchodzi święto Twoje.",
      "Składajcie i wypełniajcie śluby Jahwe, Bogu waszemu, wszyscy stojący wokół przynoście dary Strasznemu.",
      "On uniża dumę książąt, straszliwy dla królów ziemi."
    ],
    [
      "Dyrygentowi chóru: według Jedutuna; Asafa psalm.[Kieruję] głos mój do Boga i krzyczę, głos mój — do Boga, aby mnie usłyszał.",
      "W dniu mego utrapienia szukam Pana, ręka moja w nocy wyciągnięta i nie mdleje, wzbrania się przyjąć pocieszenia ma dusza.",
      "Myślę o Bogu i jęczę, rozpamiętywani — i duch we mnie mdleje.",
      "Trzymasz w czujności powieki oczu moich, niepokoję się i nie mogę mówić.",
      "Rozważam o dniach dawnych, o latach minionych.",
      "Nocą rozważam w sercu moje pieśni, rozmyślam i duch mój docieka.",
      "Czy na wieki odtrącił [nas] Pan, aby nie okazywać więcej życzliwości?",
      "Czy na zawsze skończyła się Jego łaskawość, czy skończyła się Jego obietnica po wszystkie pokolenia?",
      "Czy zapomniał Bóg swej łaskawości, czy w gniewie ukrócił miłosierdzie swoje?",
      "Jednak rzekłem: „Bolesne to dla mnie, że się zmieniła prawica Najwyższego”.",
      "Wspominam dzieła Jahwe, wspominam dawne Twoje czyny.",
      "Zagłębiam się we wszystkie dzieła Twoje, zastanawiam się nad wszystkimi Twoimi czynami.",
      "Boże, święta jest droga Twoja, któryż z bogów jest tak wielki, jak nasz Bóg?",
      "Ty jesteś Bogiem, który czyni cuda, pokazałeś moc swoją wśród ludów.",
      "Mocą swego ramienia lud swój wybawiłeś, synów Jakuba i Józefa.",
      "Dostrzegły Cię wody, o Boże, dostrzegły Cię i zadrżały — poruszyły się przepaści.",
      "Obłoki wodę wylały, w chmurach zagrzmiało, poszybowały Twoje strzały.",
      "Głos Twego grzmotu wśród burzy, błyskawice świat rozświetliły: zadrżała i zatrzęsła się ziemia.",
      "Po morzu Twój gościniec, droga Twa po oceanach; nikt nie rozezna Twoich śladów.",
      "Prowadziłeś lud Twój jak trzodę ręką Mojżesza i Aarona."
    ],
    [
      "Utwór mądrościowy Asafa.Słuchaj, mój ludu, mojej nauki, nakłońcie ucho swe na słowa moich ust!",
      "Otworzę moje usta w przypowieści, tajemniczość przeszłości opowiem.",
      "Cośmy słyszeli i to, cośmy poznali, i co nam opowiadali ojcowie nasi,",
      "tego nie chcemy ukrywać przed ich dziećmi, ale będziemy opowiadać przyszłemu pokoleniu chwalebne czyny Jahwe i Jego potęgę, i cuda, których dokonał.",
      "Ogłosił przykazania w Jakubie, a prawo ustanowił w Izraelu i rozkazał ojcom naszym, aby o nim pouczali swe dzieci",
      "i aby uczyli późniejsze pokolenie, synowie zaś, którzy im się urodzą, powstaną i będą opowiadać dzieciom swoim,",
      "że powinny pokładać w Bogu swoją nadzieję i nie powinny zapominać o dziełach Bożych, ale przestrzegać Jego przykazań.",
      "Żeby nie byli, jak ich ojcowie, pokoleniem przekornym i buntowniczym, pokoleniem niestałego serca, o duchu nie pokładającym nadziei w Bogu.",
      "Synowie Efraima uzbrojeni, łucznicy, uciekli w dniu walki.",
      "Nie strzegli przymierza Bożego, a według Jego nauki nie chcieli postępować.",
      "Zapomnieli o czynach Jego i o cudach Jego, jakie im ukazał.",
      "Wobec ojców ich czynił cuda w ziemi egipskiej w okolicy Soanu.",
      "Rozdzielił morze i przeprowadził ich i ustawił wody jak wały.",
      "Prowadził ich za dnia w obłoku, a w każdą noc w świetle ognia.",
      "Rozbił skałę na pustyni i poił obficie, jakby oceanem podziemnym.",
      "On wydobył strumienie ze skały, a ich wodom kazał płynąć jak rzekom.",
      "Lecz oni wciąż grzeszyli przeciw Niemu i na pustyni buntowali się przeciw Najwyższemu.",
      "Kusili Boga w swoim sercu, domagając się pokarmu według swej woli.",
      "Mówili przeciw Bogu: „Czyż może Bóg zastawić stół na pustyni?”",
      "Oto uderzył w skałę, i wytrysnęły wody, a potoki popłynęły: „Czy także będzie mógł dać chleb albo mięso postawić ludowi swojemu?”",
      "Przeto, słysząc to Jahwe, rozgniewał się, a ogień zapłonął przeciw Jakubowi,",
      "ponieważ nie wierzyli Bogu i nie ufali w Jego pomoc.",
      "Rozkazał obłokom w górze i drzwi niebios otworzył.",
      "Spuścił na nich jak deszcz mannę na pokarm i dał im chleb niebios.",
      "Chleb mocnych spożywał każdy, zesłał im żywność w obfitości.",
      "Wypuścił wiatr wschodni z nieba i przepędził swą mocą wiatr z południa.",
      "Spuścił na nich mięso jak proch i jak piasek morski ptactwo skrzydlate.",
      "Padało ono pośrodku obozu, dokoła ich namiotów.",
      "I jedli, i nasycili się obficie a czego pożądali, dał im.",
      "Nie wyzbyli się swojej żądzy, choć jeszcze pokarm mieli w ustach swoich.",
      "A gniew Boży spadł na nich, pozabijał najznakomitszych wśród nich, powalił młodzież Izraela.",
      "Mimo wszystko grzeszyli dalej i nie uwierzyli w Jego cuda.",
      "Doprowadził do marności ich dni, a lata ich do trwogi.",
      "Gdy ich zabijał, to szukali Go i nawracali się, i pytali o Boga.",
      "Przypominali sobie, że Bóg ich skałą, a najwyższy Bóg ich wybawcą.",
      "Poszukiwali Go swoimi ustami, a językami swoimi okłamywali Go.",
      "A serce ich nie trwało mocno przy Nim i nie dochowali Jego przymierza.",
      "Jednak On, będąc miłosierny, przebaczył grzech i nie wygubił [ich]. Często odwracał swój gniew i nie wzbudzał całego swego zagniewania.",
      "Pamiętał, że są oni ciałem, tchnieniem, które odchodzi i nie wraca.",
      "Także często buntowali się na pustyni, obrażali Go na pustkowiu!",
      "Ustawicznie kusili Boga, zasmucali Świętego Izraela.",
      "Nie pamiętali znów o Jego dłoni — o dniu, w którym uwolnił od wroga;",
      "gdy w Egipcie czynił swoje znaki i cuda na polach Soanu,",
      "gdy przemienił w krew ich rzeki i potoki, że nie mogli pić.",
      "Zesłał na nich muchy i niszczyły ich, i żaby, które ich trapiły,",
      "wydał robactwu zbiory ich, a szarańczy — ich plony,",
      "zniszczył gradem ich winnice, a sykomory ich — szronem,",
      "wydał zarazie ich bydło, a ich stada chorobom.",
      "I zesłał na nich żar swej zapalczywości, popędliwość, wrogów i utrapienie, zastęp zwiastunów nieszczęścia.",
      "Dał wolną drogę gniewowi swemu, nie wyrwał ich duszy ze śmierci, ale życie ich wydał zarazie.",
      "Pozabijał wszystko, co pierworodne w Egipcie, pierwociny ich siły — w namiotach Chama.",
      "Jak owce wyprowadził lud swój i jak trzodę wiódł ich po pustyni.",
      "Prowadził ich bezpiecznie, że się nie lękali, a nieprzyjaciół ich pochłonęło morze.",
      "Przywiódł ich do swej świętej krainy, do góry, którą nabyła Jego prawica.",
      "Wypędził przed nimi narody, wyznaczył powrozami ich dziedzictwa i osadził w namiotach pokolenia izraelskie.",
      "Kusili Boga i buntowali się przeciw Najwyższemu, i nie strzegli Jego przykazań.",
      "Lecz odstępowali i byli niewierni jak ojcowie ich, zawiedli jak łuk zdradziecki.",
      "Rozgniewali Go swymi wyżynami i wzbudzili zazdrość swymi obrazami.",
      "Bóg usłyszał o tym i rozgniewał się, i odrzucił całkiem Izraela.",
      "Rozbił Jego przybytek w Silo, namiot, w którym mieszkał wśród ludzi.",
      "Oddał swą moc w niewolę i swoją wspaniałość w ręce wroga.",
      "Lud swój wydał na pastwę miecza, a na dziedzictwo swoje rozgniewał się.",
      "Ogień pochłonął ich młodzieńców, a ich dziewicom nie śpiewano.",
      "Kapłani jego padli od miecza, a wdowy ich nie opłakiwały.",
      "Lecz Pan obudził się, jak śpiący, jak mocarz, który winem się rozweselał.",
      "I znów pobiwszy swoich wrogów, okrył ich wieczną hańbą.",
      "Wzgardził namiotem Józefa, pokolenia Efraima nie wybrał,",
      "ale wybrał pokolenie Judy, górę Syjon, którą umiłował.",
      "Zbudował, jak wysokie nieba, świątynię swoją, jak ziemię, którą ugruntował na wieki.",
      "Wybrał Dawida, sługę swego, od pasienia trzody zabrał go.",
      "Od owiec karmiących przywiódł go, aby pasł Jakuba, lud Jego.",
      "I pasł go w czystości serca, roztropną ręką wiódł go."
    ],
    [
      "Psalm Asafa.Boże, poganie weszli do Twego dziedzictwa, zbezcześcili Twą świętą świątynię, zamienili Jeruzalem w ruinę gruzów.",
      "Rzucili zwłoki Twych sług na pokarm ptakom niebieskim, ciała Twoich pobożnych — dzikim zwierzętom.",
      "Krew ich rozlali, jak wodę dokoła Jeruzalem i nie było nikogo, kto by ich pogrzebał.",
      "Staliśmy się pośmiewiskiem dla naszych sąsiadów, szyderstwem i urągowiskiem dla naszego otoczenia.",
      "Dokądże, Jahwe, będziesz się gniewał, czy na wieki? Czy jak ogień będzie płonąć Twoja gorliwość?",
      "Wylej swój gniew na pogan, którzy Cię nie znają i przeciw państwom, które imienia Twego nie wzywają.",
      "Bo pożarli Jakuba, a siedzibę jego spustoszyli.",
      "Nie pamiętaj nam win naszych przodków, niech szybko nadejdzie Twoje miłosierdzie, albowiem jesteśmy bardzo biedni.",
      "Wspomóż nas, Boże naszego ratunku, przez wzgląd na chwałę Twojego imienia. I wybaw nas, i przebacz nam nasze grzechy, przez wzgląd na Twoje imię.",
      "Czemu mają mówić poganie: „Gdzież jest ich Bóg?” Na naszych oczach niech się da poznać poganom, zemsta za przelaną krew sług Twoich.",
      "Niech dojdzie do Ciebie jęk jeńców, mocą Twego ramienia uwolnij skazanych na śmierć.",
      "I odpłać sąsiadom naszym siedmiokrotnie w ich zanadrze za wszystkie szyderstwa, którymi urągali Tobie, Panie.",
      "My zaś jesteśmy ludem Twoim, owcami Twego pastwiska; na wieki będziemy Cię wielbić, z pokolenia w pokolenie będziemy opowiadać o Twojej chwale."
    ],
    [
      "Dyrygentowi chóru: na melodię: „Lilie”; świadectwo; psalm Asafa.Pasterzu Izraela, usłysz, prowadzący jak trzodę Józefa, siedzący na Cherubach, zajaśniej",
      "przed Efraimem, Beniaminem i Manassesem! Ukaż Twoją moc i przyjdź nam z pomocą!",
      "Boże, przywróć nas do dawnego Stanu, rozjaśnij Twoje oblicze, a będziemy ocaleni.",
      "Jahwe, Boże Zastępów, jak długo będziesz płonął, pomimo modlitwy Twego ludu.",
      "Karmisz ich chlebem płaczu, poisz łzami obficie.",
      "Czynisz nas przyczyną niezgody dla naszych sąsiadów, a nieprzyjaciele nasi szydzą z nas.",
      "Boże Zastępów, przywróć nas do dawnego stanu i rozjaśnij Twoje oblicze, a będziemy ocaleni.",
      "Sprowadziłeś winny krzew z Egiptu, wypędziłeś ludy, a jego posadziłeś.",
      "Przygotowałeś mu miejsce, zapuścił korzeń i napełnił ziemię.",
      "Cień Jego okrył góry, a latorośle Jego jak cedry Boże.",
      "Rozciągnął swoje gałęzie do morza, swoje pędy aż do rzeki.",
      "Dlaczego zburzyłeś jego mury, a wszyscy przechodzący drogą zrywają jego owoce.",
      "Obżera go dzik z lasu, a zwierzę polne pasie się na nim.",
      "O, wróć Boże Zastępów! Spojrzyj z nieba i zobacz, i nawiedź ten krzew winny.",
      "Strzeż tego, co zasadziła Twoja prawica — latorośl, którą wychowałeś.",
      "Ci, którzy ją spalili i zniszczyli, niech zginą od groźby Twego oblicza!",
      "Niech będzie Twoja ręka nad synem prawicy, nad synem człowieczym, którego sobie wychowałeś!",
      "Nie chcemy odstąpić od Ciebie, dozwól nam żyć, a będziemy wzywać Twego imienia.",
      "Jahwe, Boże Zastępów, przywróć nas do dawnego stanu, rozjaśnij Twoje oblicze, a będziemy ocaleni."
    ],
    [
      "Dyrygentowi chóru: na melodią pieśni gatejskiej; Asafa.Radośnie śpiewajcie Bogu, naszej Mocy, wykrzykujcie Bogu Jakuba!",
      "Zanućcie pieśń i uderzcie w bęben, dźwięczną cytrę i harfę.",
      "Zagrajcie na trąbie w czasie nowiu, w czasie pełni, w dzień naszego święta.",
      "Bo takie jest prawo w Izraelu, nakaz Boga Jakuba.",
      "Przykazanie to dał Józefowi, gdy wystąpił przeciw ziemi egipskiej. Słyszę głos, którego nie znałem:",
      "„Uwolniłem od ciężarów jego ramiona, jego ręce porzuciły kosze.",
      "W ucisku wołałeś do mnie, a Ja cię wyzwoliłem, odpowiedziałem ci wśród gromów. Ty jednak doświadczyłeś mnie nad wodami Meriba.",
      "Słuchaj, mój ludu! Upominam cię, Izraelu, abyś Mnie słuchał!",
      "Niech nie będzie u ciebie innego boga i nie kłaniaj się bogu obcemu!",
      "Ja, Jahwe, jestem Bogiem twoim, który cię wywiódł z ziemi egipskiej. Otwórz szeroko twe usta, abym je napełnił.",
      "Lecz mój lud nie słuchał mego głosu, a Izrael nie był mi uległy.",
      "Zostawiłem ich w zatwardziałości ich serc, by postępowali według swoich zamysłów.",
      "Gdyby jednak mój lud Mnie słuchał, Izrael postępował moimi drogami,",
      "wnet poskromiłbym ich nieprzyjaciół i wyciągnąłbym moją rękę przeciw ich wrogom.",
      "A ci, co nienawidzą Jahwe, musieliby Mu schlebiać, a ich czas trwałby wiecznie.",
      "Karmiłbym ich wyborną pszenicą, syciłbym ich miodem ze skały”."
    ],
    [
      "Psalm Asafa.Jahwe staje na zgromadzeniu bogów, pośrodku bogów sprawuje sąd.",
      "„Jak długo sądzić będziecie niesprawiedliwie i okazywać pobłażliwość ludziom nieprawym?”",
      "Weźcie stronę biedaka i sieroty, ubogiemu i nędzarzowi prawo przyznajcie!",
      "Uwolnijcie biedaka i uciśnionego, wyrwijcie go z rąk ludzi nieprawych.",
      "Lecz oni nie pojmują i nie rozumieją, w ciemności krążą, zachwiały się wszystkie podwaliny ziemi.",
      "Powiedziałem: „Bogami jesteście, wy wszyscy jesteście synami Najwyższego;",
      "ale jak ludzie pomrzecie, upadniecie, jak upadł każdy z władających”.",
      "Powstań, Jahwe, i osądź ziemię, albowiem Twoim dziedzictwem są wszystkie narody."
    ],
    [
      "Pieśń; psalm Asafa.Boże, nie pozostawaj w spokoju, nie milcz i nie bądź niemy, Boże!",
      "Bo oto Twoi wrogowie szaleją, a ci, co Cię nienawidzą, podnieśli głowę.",
      "Wspólnie przeciw ludowi Twemu knują plany, naradzają się przeciw tym, którzy Tobie ufają.",
      "Mówią: „Chodźcie, wytępimy ich jako naród i nie będzie więcej wspominane imię Izrael”.",
      "Bo jednomyślnie zmówili się ze sobą, aby zawrzeć przeciwko Tobie przymierze:",
      "namioty Edomu i Iszmaelici, Moab i Hagaryci;",
      "Gebal, Ammon i Amalek, Filistea z mieszkańcami Tyru.",
      "Nawet Assur przyłączył się do nich, stali się ramieniem dla synów Lota.",
      "Uczyń mi [im] tak jak Madianitom, jak Siserze, jak Jabinowi nad potokiem Kiszon.",
      "Jak tym, co polegli pod En-Dor i stali się nawozem dla ziemi.",
      "Postąp z ich wodzem jak z Orebem i Zeebem; z wszystkimi ich dowódcami, jak z Zebachem i Salmunną.",
      "Którzy mówili: „Zagarnijmy dla siebie, pola Boże!”",
      "Boże, uczyń ich podobnymi liściom na wietrze — jako plewę unoszoną w powietrzu.",
      "Jako ogień, który spala las, i jak płomień, który zapala góry,",
      "tak ścigaj ich Twoją burzą i przerażaj ich Twoją nawałnicą!",
      "Napełniaj ich twarze hańbą, aby szukali Twego imienia, Jahwe!",
      "Na wieki niech się zawstydzą i przerażą, niech się okryją hańbą i zginą!",
      "Niech poznają, że Ty, którego imię Jahwe, sam jeden jesteś najwyższy na całej ziemi."
    ],
    [
      "Dyrygentowi chóru: na melodię pieśni gatejskiej: „Tłoczący wino”; synów Koracha; psalm.Jak miłe są przybytki Twoje, Jahwe Zastępów!",
      "Dusza moja tęskni i omdlewa z tęsknoty do przedsionków Twoich, Jahwe! Moje serce i moje ciało wołają radośnie do Boga żywego.",
      "Nawet wróbel znalazł domek, a jaskółka dla siebie gniazdko, gdzie umieszcza swoje młode: przy Twoich ołtarzach, Jahwe Zastępów, Królu mój i Boże mój!",
      "Szczęśliwi, którzy mieszkają w domu Twoim, nieustannie Cię wysławiają!",
      "Szczęśliwi ludzie, dla których Ty jesteś mocą, gdy o pielgrzymkach myślą w swych sercach.",
      "Przechodząc Doliną Baka, zamieniają ją w źródła; wczesny zaś deszcz okrywa ją jakby błogosławieństwami.",
      "Idąc wzrastają w siłę, aż ujrzą Boga nad bogami na Syjonie.",
      "Jahwe, Boże Zastępów, usłysz moją modlitwę, nakłoń ucha, Boże Jakuba!",
      "Boże, tarczo nasza, popatrz i wejrzyj na oblicze Twego Pomazańca!",
      "Albowiem lepszy jest jeden dzień w przedsionkach Twoich niż gdzie indziej tysiące; wolę stać na progu domu mego Boga niż mieszkać w namiotach grzeszników!",
      "Bo słońcem i tarczą jest Jahwe, Bóg! Jahwe udziela łaski i chwały. Nie odmawia dobra dla tych, którzy postępują nienagannie.",
      "Jahwe Zastępów, szczęśliwy człowiek, który Tobie ufa!"
    ],
    [
      "Dyrygentowi chóru; synów Koracha; psalm.Okazałeś się łaskawym, Jahwe, dla ziemi Twojej, odwróciłeś los Jakuba.",
      "Przebaczyłeś winę ludowi Twojemu, zakryłeś wszystkie jego grzechy.",
      "Usunąłeś całe Twe zagniewanie, odwróciłeś żar Twego wzburzenia.",
      "Odmień nas, Boże zbawienia naszego, i zgaś oburzenie Twoje na nas!",
      "Czy na wieki będziesz się gniewał na nas, rozciągniesz gniew Twój z pokolenia na pokolenie?",
      "Czyż nie Ty znów nas ożywiasz, aby się radował lud Twój w Tobie?",
      "Racz nam okazać, Jahwe, Twoją łaskawość i użycz nam Twego zbawienia!",
      "Chcę słuchać, co powie Bóg Jahwe: czy nie powie o pokoju do swego ludu i do swoich wiernych, aby nie powrócili do głupoty.",
      "Zaiste, bliskie zbawienie Jego dla bojących się Jego, aby Jego chwała zamieszkała na ziemi naszej.",
      "Łaskawość i wierność spotkały się razem, sprawiedliwość i pokój ucałowały się.",
      "Wierność z ziemi wyrośnie, a sprawiedliwość wejrzy z nieba.",
      "Jahwe obdarzy nas dobrem, a ziemia nasza wyda swój plon.",
      "Sprawiedliwość pójdzie przed Jego obliczem i wyznaczy drogę Jego krokom."
    ],
    [
      "Modlitwa Dawida.Nakłoń, Jahwe, Twoje ucho, wysłuchaj mię, bo jestem ubogi i biedny.",
      "Strzeż mego życia, bo jestem pobożny, zbaw Twego sługę, Boże, który ufa Tobie.",
      "Zmiłuj się nade mną, Boże, bo do Ciebie wołam cały dzień.",
      "Rozwesel duszę sługi Twego, bo do Ciebie, Panie, duszę moją podnoszę.",
      "Ty bowiem, Panie, jesteś dobry i przebaczający i wielkiej łaskawości dla wszystkich, którzy Cię wzywają.",
      "Wysłuchaj, Jahwe, modlitwy mojej i zważ na głos mojego błagania!",
      "W dniu ucisku wołam do Ciebie, bo mnie wysłuchasz.",
      "Nie ma równego Tobie wśród bogów, Panie, i nie ma takich dzieł jak Twoje, Jahwe.",
      "Wszystkie narody, które stworzyłeś, przyjdą i kłaniać się będą przed Tobą, Panie, i wielbić imię Twoje.",
      "Boś Ty wielki i czynisz cuda, Ty jedynie jesteś Bogiem.",
      "Naucz mię, Jahwe, drogi Twojej, abym chodził w wierności Twojej, skieruj do jednego moje serce, do bojaźni imienia Twego!",
      "Będę Cię wysławiał, Panie, Boże mój, ze wszystkiego serca mego i będę wielbił imię Twoje na wieki.",
      "Bo łaskawość Twoja wielka jest dla mnie i wybawiłeś duszę moją z głębin szeolu.",
      "Boże, zuchwali powstali przeciw mnie i zgraja gwałtowników czyha na moje życie; nie stawiają Ciebie przed swoim obliczem.",
      "Jednak Ty, Panie, jesteś miłosiernym i łaskawym Bogiem, nierychłym do gniewu, łaskawym i wiernym.",
      "Zwróć się ku mnie i zmiłuj się nade mną, użycz siły słudze Twojemu i wybaw syna służebnicy Twojej.",
      "Uczyń mi znak — do dobrego, ujrzą go ci, którzy mnie nienawidzą i zawstydzą się, że Ty, Jahwe, wspomogłeś mnie i pocieszyłeś."
    ],
    [
      "Synów Koracha; psalm; pieśń.Budowla Jego — na świętych górach.",
      "Jahwe miłuje bramy Syjonu bardziej niż wszystkie siedziby Jakuba.",
      "Wspaniałe rzeczy opowiadają o tobie, miasto Boże!",
      "Przypomnę Rahab i Babilon jako tych, co Mnie znają; oto Filistea i Tyr i Kusz [powiedzą]: „Ten jest tam narodzony”.",
      "O Syjonie będzie się mówić: „Każdy człowiek na nim się urodził”, a On, Najwyższy, umacnia go.",
      "Jahwe zapisze w księdze narodów: „Ten jest tam narodzony”.",
      "I śpiewać będą jak ci w uroczystym pochodzie: „W tobie są wszystkie me źródła!”"
    ],
    [
      "Pieśń; psalm synów Koracha. Dyrygentowi chóru: na melodię śpiewu „Machalat”. Maskil Hemana Ezrachity.Jahwe, Boże Zbawco, we dnie wołam, w nocy jestem przy Tobie!",
      "Niech dotrze do Ciebie moja modlitwa, niech dojdzie do uszu Twoich mój lament!",
      "Albowiem przesycona jest dusza moja cierpieniem, a życie me bliskie jest otchłani.",
      "Zaliczony jestem do tych, którzy zstępują do grobu, przynależę do ludzi, którzy utracili siły.",
      "Pośród umarłych jest moje przebywanie, między poległymi złożonymi do grobu, o których Ty już więcej nie pamiętasz; są oni bowiem odłączeni od Twej dłoni.",
      "Umieściłeś mnie w dole głębokim, w ciemnościach i przepaściach.",
      "Przygniata mnie Twoje zagniewanie, a wszelkie jego nawałnice pochyliły mnie.",
      "Oddaliłeś ode mnie moich znajomych, uczyniłeś mnie dla nich odrazą, zamknięty jestem bez wyjścia.",
      "Oko moje słabnie z cierpienia, wołam do Ciebie, Jahwe, przez cały dzień, wyciągam do Ciebie me dłonie.",
      "Czy możesz zdziałać cud dla umarłych? Czy mogą powstać cienie, aby Cię chwalić?",
      "Czy rozprawia się w grobie o Twej łaskawości albo o wierności Twej — w miejscu zniszczenia?",
      "Czyż można rozpoznać Twe cuda w ciemnościach a sprawiedliwość Twoją — w miejscu zapomnienia?",
      "Toteż wołam teraz do Ciebie, Jahwe, i niech dojdzie do Ciebie wcześnie rano moja prośba.",
      "Czemu, Jahwe, chcesz zabrać mi życie, czemu ukrywasz Twoją twarz przede mną?",
      "Jestem biedny i umieram od młodości, dźwigam ciężar grozy przed Tobą i jestem wyczerpany.",
      "Nade mną przewalił się gniew Twój, przerażenie przed Tobą niszczy mnie;",
      "ogarnia mnie wciąż jak woda; otacza mnie zewsząd naraz.",
      "Oddaliłeś ode mnie przyjaciół i bliskich, moimi znajomymi uczyniłeś ciemności."
    ],
    [
      "Pieśń pouczająca Etana Ezrachity.Pragnę wiecznie opiewać łaski Twoje, Jahwe, pragnę wszystkim pokoleniom głosić ustami moimi wierność Twoją.",
      "Wszak powiedziałeś: „Na wieki trwać będzie moja łaska”, jak niebiosa utwierdziłeś wierność Twoją dla nich.",
      "„Zawarłem przymierze z moim wybrańcem, przysiągłem Dawidowi, mojemu słudze.",
      "Na wieki utrwalę potomstwo twoje i zbuduję tron twój po wszystkie pokolenia”.",
      "Niech wychwalają niebiosa Twe cuda, Jahwe, a wierność Twoją — zgromadzenie świętych.",
      "Któż bowiem w obłokach może się równać z Jahwe i któż z synów Bożych jest podobny do Jahwe?",
      "Bóg groźny jest w radzie świętych, potężny i straszny dla wszystkich wokół siebie.",
      "Jahwe, Boże Zastępów, któż jak Ty? Nieprzystępny jesteś, Jahwe, a wierność Twoja otacza Ciebie.",
      "Ty zapanowałeś nad morzem straszliwym, uśmierzyłeś wzburzenie fal.",
      "Ty zmiażdżyłeś zranioną Rahab, mocnym ramieniem rozproszyłeś nieprzyjaciół Twoich.",
      "Do Ciebie należą niebiosa i ziemia; Ty osadziłeś świat i to, co go napełnia.",
      "Ty stworzyłeś Safon i Amanus, a Tabor i Hermon rozbrzmiewają głośno na cześć Twojego imienia.",
      "Ramię Twoje jest potężne, ręka Twoja mocna a prawica Twa wysoko wzniesiona.",
      "Sprawiedliwość i prawo są fundamentem Twojego tronu, łaska i wierność kroczą przed Twoim obliczem.",
      "Błogosławiony lud, który zna świąteczne okrzyki i który chodzi w świetle oblicza Twego, Jahwe.",
      "Radują się Twoim imieniem przez cały dzień i rozwesela ich Twoja sprawiedliwość.",
      "Bo Ty jesteś blaskiem ich potęgi, a upodobanie Twoje wzmacnia nasz ród.",
      "Jahwe bowiem jest naszą tarczą, a Święty Izraela jest naszym królem.",
      "Kiedyś powiedziałeś w widzeniu do świętych Twoich i rzekłeś: „Włożyłem koronę mocarzowi, wyniosłem Wybrańca z ludu.",
      "Znalazłem mojego sługę Dawida, olejem świętym namaściłem go.",
      "Nad nim wyciągnąłem moją prawicę, a ramieniem moim umocnię go.",
      "Żaden nieprzyjaciel go nie napadnie ani żaden wróg go nie pokona.",
      "Ja rozgonię przed nim jego wrogów i zdruzgocę jego nieprzyjaciół.",
      "Moja wierność i łaska będą przy nim; przez moje imię wywyższy się jego moc.",
      "Położę na morzu jego rękę, a na rzekach jego prawicę.",
      "On będzie mówił do mnie: „Ojcem moim jesteś, Bogiem moim i skałą mojego zbawienia”.",
      "Ja go uczynię moim pierworodnym i najwyższym pośród królów ziemi.",
      "Na wieki zachowam dlań moją łaskę, a przymierze moje z nim będzie trwałe.",
      "Zachowam potomstwo jego na wieki, a tron jego będzie trwały jak dni niebios.",
      "Jeśli zaś jego synowie przekroczą moje przykazania i nie będą strzec moich nakazów,",
      "jeśli zbezczeszczą moje przykazania i nie będą przestrzegać moich poleceń,",
      "to rózgą będę karał ich przewinienia, a plagami ich wykroczenia;",
      "jednak mojej łaski nie odwrócę od nich, ani też nie złamię mojej wierności.",
      "Nie zerwę mojego przymierza, nie zmienię słów wypowiedzi moich warg.",
      "Raz przysiągłem na świętość moją, toteż nie skłamię Dawidowi.",
      "Potomstwo jego trwać będzie na wieki, a tron będzie trwały jak słońce.",
      "Pozostanie wieczny jak księżyc — ciągły świadek wśród chmur”.",
      "Lecz oto Ty odrzuciłeś i wzgardziłeś sługą Twoim, rozgniewałeś się na pomazańca Twego.",
      "Zerwałeś przymierze ze sługą Twoim i na ziemię rzuciłeś jego koronę.",
      "Porozwalałeś wszystkie jego ogrodzenia, zamieniłeś w gruzy jego warownie.",
      "Ograbili go wszyscy przechodzący drogą, stał się pośmiewiskiem dla swoich wrogów.",
      "Podniosłeś prawicą jego nieprzyjaciół, radością napełniłeś jego wrogów.",
      "Cofnąłeś wstecz jego miecz i nie podtrzymałeś go w bitwie.",
      "Pozbawiłeś blasku jego berło, a tron jego obaliłeś na ziemię.",
      "Skróciłeś dni jego młodości, ściągnąłeś na niego hańbę.",
      "Dokądże, Jahwe, będziesz się ukrywał bez końca i jak długo jak ogień płonąć będzie Twoje zagniewanie?",
      "Pomnij, Panie, jak krótkie jest życie i jak znikomymi stworzyłeś wszystkich synów ludzkich.",
      "Czyż jest człowiek, który by żył, a nie oglądał śmierci i uwolnił swą duszę z krainy umarłych?",
      "Gdzież są, o Panie, Twe dawne łaski, któreś zaprzysiągł Dawidowi na wierność Twoją?",
      "Wspomnij, Panie, na zniewagę sług Twoich, w piersiach swych noszę szyderstwo licznych ludów.",
      "Szydzą i drwią wrogowie Twoi, Jahwe, i śmieją się z położenia Twego pomazańca.",
      "Błogosławiony Jahwe na wieki! Amen. Amen."
    ],
    [
      "Modlitwa Mojżesza, męża Bożego.Panie, Ty byłeś dla nas schronieniem z pokolenia w pokolenie.",
      "Zanim góry zostały zrodzone, zanim ziemia została poczęta i świat, od wieków po wieki jesteś Ty, Boże.",
      "Ty znów człowieka przywracasz do prochu i mówisz: „Powracajcie, synowie Adama!”",
      "Bo tysiąc lat w oczach Twoich to jakby dzień wczorajszy, który minął, jakby straż nocna.",
      "Wysiewasz ich rok po roku, są jak trawa, która znika.",
      "Rankiem zakwita i rośnie, wieczorem więdnie i usycha.",
      "Tak i my giniemy z powodu gniewu Twego i z powodu zapalczywości Twojej jesteśmy przerażeni.",
      "Położyłeś winy nasze w swojej obecności, nasze ukryte grzechy — w świetle swego oblicza.",
      "Wszystkie dni nasze znikają z powodu gniewu Twego, lata nasze przechodzą jak westchnienie.",
      "Liczba lat naszych najwyżej siedemdziesiąt, jeśli jesteśmy silni — osiemdziesiąt lat, a co więcej — trud i marność, gdyż mija szybko — i odlatujemy.",
      "Któż zna moc gniewu Twego i stosownie do bojaźni Twoje zagniewanie?",
      "Naucz nas liczyć dni nasze, abyśmy doszli do mądrości serca.",
      "Obróć się, Jahwe, dokądże...? Zlituj się nad sługami Twoimi.",
      "Nasyć nas rano łaską Twoją, abyśmy się weselili i radowali przez wszystkie dni nasze.",
      "Rozweselaj nas za dni naszego udręczenia, za lata, kiedyśmy doświadczali zła.",
      "Niech ukaże się dzieło Twe sługom Twoim, a majestat Twój — synom ich!",
      "I niech będzie nad nami dobroć Pana Boga naszego, a dzieło rąk naszych utwierdź nad nami, utwierdźże dzieło rąk naszych!"
    ],
    [
      "Może mieszkać w pieczy Najwyższego, przebywać w cieniu Wszechmocnego,",
      "kto mówi do Jahwe: „Ucieczko moja i twierdzo, Boże mój, do którego się uciekam”.",
      "Bo on wybawi cię z sideł ptasznika i od zgubnego słowa.",
      "Piórami swoimi okryje cię, schronisz się pod Jego skrzydła, Jego wierność — to tarcza i puklerz.",
      "Nie ulękniesz się przed strachem nocnym i przed strzałą lecącą w dzień;",
      "przed zarazą, która pójdzie w ciemności, przed morem, co niszczy w południe.",
      "Jeśli tysiąc pada u twego boku, dziesięć tysięcy po twojej prawicy, ciebie to nie dosięgnie.",
      "Tylko ujrzysz oczyma swoimi i oglądać będziesz zapłatę bezbożnych.",
      "Bo Jahwe ucieczką dla ciebie, Najwyższego uczyniłeś schronieniem swoim.",
      "Zło nie przydarzy się tobie, a plaga nie zbliży się do twego namiotu.",
      "Ponieważ aniołom swoim rozkazał o tobie, aby cię strzegli na wszelkiej drodze twojej.",
      "Na rękach swoich uniosą cię, abyś o kamień nie uderzył twą nogą.",
      "Po lwach i żmijach deptać będziesz, po lwiątkach i smokach stąpać będziesz.",
      "„Ponieważ przylgnął do Mnie, ocalę go, wywyższę go, bo poznał imię moje.",
      "Będzie wołał do Mnie, a Ja go wysłucham, będę z nim w utrapieniu, uwolnię go i uwielbię.",
      "Długością dni nasycę go i ukażę mu moje zbawienie”."
    ],
    [
      "Psalm; pieśń na dzień szabatu.Dobrą jest rzeczą składać dzięki Jahwe i opiewać imię Twoje, o Najwyższy.",
      "Głosić rano Twoją łaskawość, a nocami Twoją wierność.",
      "Na dziesięciostrunowej harfie i na lirze, przy muzyce na cytrze.",
      "Ponieważ ucieszyłeś mię, Jahwe, Twym działaniem, czynami Twoich dłoni raduję się.",
      "Jakże wielkie są czyny Twoje, Jahwe, bardzo głębokie Twoje zamysły!",
      "Cielesny człowiek ich nie rozumie, a nierozumny nie pojmie tego.",
      "Mogą bezbożni wyrastać jak trawa i rozkwitać ci, którzy źle postępują. To wszystko się dzieje dla ich wiecznej zguby,",
      "Ty zaś, Jahwe, będziesz trwał na wieki.",
      "Tak, Twoi nieprzyjaciele, Jahwe, tak, Twoi nieprzyjaciele zginą, rozproszą się wszyscy źle postępujący.",
      "Jednak róg mój wywyższyłeś jak bawołu, wylałeś na mnie świeży olejek.",
      "Moje oko patrzy z góry na moich nieprzyjaciół, moje uszy nadsłuchują o moich przeciwnikach.",
      "Sprawiedliwy rozwijać się będzie jak palma i będzie rósł jak cedr na Libanie — wysoko.",
      "Zasadzeni w domu Jahwe, rosną na dziedzińcach Boga naszego.",
      "Jeszcze w starości przynoszą owoc, pozostają w pełni sił i świeżości,",
      "aby głosić, że Jahwe jest sprawiedliwy — moja Skała, i nie ma w Nim niesprawiedliwości."
    ],
    [
      "Jahwe króluje, przyobleka się w majestat, przyobleka się w moc i przepasuje się, utwierdza ziemię, że się nie chwieje.",
      "Utwierdzany stoi tron Twój od dawna, od wieków jesteś Ty, Boże.",
      "Podnoszą rzeki, Jahwe, podnoszą rzeki swój głos, podnoszą rzeki swój szum.",
      "Nad szum licznych wód, potężniejszy od kipiącego morza jest Jahwe na wysokości.",
      "Świadectwa Twoje są godne wiary, Twojej świątyni należna jest świętość, Jahwe — po wszystkie czasy!"
    ],
    [
      "Boże, karzący Jahwe, Boże karzący, objaw się!",
      "Podnieś się, sędzio ziemi, wymierz zapłatę pyszałkom!",
      "Jak długo grzesznicy, Jahwe, jak długo grzesznicy będą triumfować?",
      "Pieniąc się wygłaszają zuchwalstwa, rozgadują się wszyscy złoczyńcy.",
      "Jahwe, oni lud Twój depcą, oni ciemiężą Twe dziedzictwo.",
      "Mordują wdowy i cudzoziemców i sieroty skazują na śmierć.",
      "Ponadto mówią: „Nie widzi Jahwe i nie dostrzega Bóg Jakuba”.",
      "Zastanówcie się wy, bezrozumni w narodzie, nierozsądni, kiedy zmądrzejecie?",
      "Czy ten, który ucho uczynił, nie słyszy? Czy ten, który oko utworzył, nie widzi?",
      "Czy ten, który karze narody, nie mógłby ukarać: Czy ten, który poucza ludzi, nie miałby wiedzy?",
      "Jahwe zna myśli ludzkie, wie, że są one nicością.",
      "Szczęśliwy mąż, którego Ty pouczasz, Jahwe, i uczysz go poznawać Twoje prawo,",
      "ażeby mu dać odpoczynek po dniach złych, dopóki nie wykopią grobu bezbożnemu.",
      "Jahwe nie odrzuci swego ludu i dziedzictwa swego nie opuści.",
      "Albowiem do prawa powróci sprawiedliwy: szczęśliwy koniec dla tych, którzy są czystego serca.",
      "Kto stanie przeciw złoczyńcom? Kto stanie przy mnie przeciw grzesznikom?",
      "Gdyby Jahwe nie przyszedł mi z pomocą, już spoczywałbym w krainie milczenia.",
      "Gdy tylko powiem: „Chwieje się noga moja”, już wspiera mnie Jahwe swą łaską.",
      "Gdy się mnożą w sercu moim strapienia, wtedy pociesza duszę moją Twa pomoc.",
      "Czyż sprzymierzy się z Tobą siedziba zła i czyniący krzywdę pod pozorem prawa?",
      "Mogą napaść na sprawiedliwego i krew niewinną obwinią.",
      "Lecz Jahwe jest twierdzą moją, a Bóg — skałą schronienia.",
      "On odpłaci im niesprawiedliwość, z powodu ich złości wytraci, wytraci ich Jahwe, Bóg nasz."
    ],
    [
      "Przyjdźcie, radośnie uczcijmy Jahwe, weselmy się przed Skałą naszego zbawienia.",
      "Przystąpmy przed Jego oblicze z podziękowaniem, z psalmami wołajmy do Niego!",
      "Albowiem wielkim Bogiem jest Jahwe i Królem wielkim nad wszystkimi bogami.",
      "W ręku Jego są głębie ziemi i wierzchołki gór należą do Niego.",
      "Jego jest morze — On je uczynił, a ląd suchy ręce Jego ukształtowały.",
      "Wejdźcie, upadnijmy i skłońmy się, klęknijmy przed Jahwe, który nas stworzył.",
      "Albowiem On jest Bogiem naszym, a my Jego ludem i owcami Jego pastwiska. Poznajcie dzisiaj — obyście głos Jego usłyszeli:",
      "„Nie zatwardzajcie serc waszych jak w Meriba, jak na pustyni w dniu Massa.",
      "Tam wystawiali Mię na próbę ojcowie wasi i doświadczali Mię, choć patrzyli na moje dzieło.",
      "Czterdzieści lat budziło we Mnie wstręt to pokolenie. I rzekłem: Są ludem o sercu błądzącym i nie poznali dróg moich.",
      "Dlatego przysiągłem w gniewie moim: Nie wejdą do odpoczynku mojego”."
    ],
    [
      "Śpiewajcie Jahwe pieśń nową, śpiewajcie Jahwe wszystkie kraje!",
      "śpiewajcie Jahwe, błogosławcie Jego imię, głoście dzień po dniu zbawienie Jego!",
      "Rozpowiadajcie wśród narodów Jego chwałę, wszystkim ludom o Jego cudownych czynach!",
      "Albowiem potężny jest Jahwe i bardzo czcigodny, straszniejszy On od wszystkich bogów.",
      "Wszyscy bowiem bogowie narodów są nicością, a Jahwe niebiosa utworzył!",
      "Majestat i blask przed Jego obliczem, moc i jasność w świątyni Jego.",
      "Oddajcie Jahwe rodziny narodów, oddajcie Jahwe chwałę i potęgę.",
      "Oddajcie Jahwe cześć Jego imieniu, przynieście dary i wejdźcie na Jego dziedzińce.",
      "Złóżcie Mu hołd w świętych szatach, zadrżyj przed Nim, cała ziemio!",
      "Głoście wśród narodów: Jahwe jest Królem, On utwierdził świat tak, że się nie chwieje, sądzi narody sprawiedliwie.",
      "Niech radują się niebiosa i weseli się ziemia, niech zaszumi morze i to, co je wypełnia.",
      "Niech raduje się pole i to, co się na nim znajduje, niech cieszą się wszystkie drzewa leśne",
      "przed obliczem Jahwe, bo idzie — idzie, aby osądzić ziemię; a ludy — według swej wierności. On sądzi świat sprawiedliwie."
    ],
    [
      "Jahwe króluje. Niechaj raduje się ziemia, niechaj weselą się mnogie wyspy!",
      "Obłok i ciemność wokół Niego, sprawiedliwość i prawo podporą Jego tronu.",
      "Ogień idzie przed Jego obliczem i pożera wokoło nieprzyjaciół Jego.",
      "Jego błyskawice oświetlają świat, ziemia to widzi i drży.",
      "Góry topnieją jak wosk przed obliczem Jahwe, przed obliczem Pana całej ziemi.",
      "Głoszą niebiosa Jego sprawiedliwość, wszystkie narody oglądają Jego chwałę.",
      "Niechaj się zawstydzą wszyscy czciciele posągów, którzy chlubią się bożkami; wszyscy bogowie hołd Mu oddają.",
      "Słyszy to i raduje się Syjon, i weselą się córki Judy z powodu sądów Twoich, Jahwe!",
      "Tyś bowiem, Jahwe, Najwyższy ponad całą ziemię, niezmiernie wywyższony ponad wszystkich bogów.",
      "Jahwe miłuje tych, którzy nienawidzą zła, On strzeże dusz swoich świętych, wyrywa ich z rąk grzeszników.",
      "Światłość wschodzi sprawiedliwemu i radość tym, którzy są prawego serca.",
      "Sprawiedliwi, radujcie się w Jahwe i wysławiajcie święte imię Jego!"
    ],
    [
      "Psalm.Śpiewajcie Jahwe pieśń nową, bo zdziałał cuda! Wspomogła go prawica Jego i Jego święte ramię.",
      "Jahwe objawił zbawienie swoje na oczach wszystkich narodów. Okazał sprawiedliwość swoją.",
      "Wspomniał na łaskawość swoją i na wierność swą dla domu Izraela. Ujrzały wszystkie krańce ziemi wybawienie przez naszego Boga.",
      "Wznoście okrzyki na cześć Jahwe, wszystkie kraje, radujcie się, weselcie i grajcie!",
      "Grajcie Jahwe na cytrze, na cytrze i głośno śpiewajcie!",
      "Na trąbach i głośnych rogach grajcie przed Jahwe-Królem!",
      "Niech szumi morze i co je napełnia, ziemia i ci, którzy ją zamieszkują.",
      "Niech rzeki klaszczą w dłonie, a góry niech się radują razem!",
      "Przed obliczem Jahwe, bo idzie, aby sądzić ziemię. A będzie sądził ziemię sprawiedliwie, narody zaś według słuszności."
    ],
    [
      "Jahwe króluje — drżą narody, siedzi na cherubach — ziemia się chwieje.",
      "Wielki jest Jahwe na Syjonie i wyniesiony ponad wszystkie narody.",
      "Wielbić winny one Twoje imię wielkie i straszne; On jest święty!",
      "I potężny Król, który kocha sprawiedliwość. Tyś ustalił to, co godziwe: prawo i sprawiedliwość w Jakubie.",
      "Wywyższajcie Jahwe, Boga naszego, i upadajcie do podnóżka nóg Jego. On jest święty!",
      "Mojżesz i Aaron wśród kapłanów Jego, a Samuel wśród tych, którzy wzywali Jego imienia, wołali do Jahwe, On ich wysłuchiwał.",
      "W słupie obłoku przemawiał do nich, strzegli praw i przepisów, jakie im dał.",
      "Jahwe, nasz Boże, Tyś ich wysłuchiwał, Bogiem przebaczającym byłeś dla nich, karzącym [jednak] ich występki.",
      "Wywyższajcie Jahwe, Boga naszego, i upadajcie na świętej Jego górze: bo święty jest Jahwe, nasz Bóg."
    ],
    [
      "Psalm dziękczynny.Wykrzykuj Jahwe, cała ziemio.",
      "wejdźcie przed Jego oblicze z weselem!",
      "Wiedzcie, że Jahwe sam jest Bogiem, On nas stworzył, a nie my sami, swoim ludem i trzodą pastwiska swego.",
      "Wejdźcie w bramy Jego z dziękczynieniem, w dziedzińce Jego z pieśnią pochwalną, wysławiajcie Go, błogosławcie imieniu Jego.",
      "Albowiem dobry jest Jahwe, Jego łaskawość trwa na wieki, a wierność Jego z pokolenia w pokolenie."
    ],
    [
      "Psalm Dawida.Łaskę i prawo pragnę opiewać, Tobie, o Jahwe, będę śpiewał psalm.",
      "Chcę baczyć na doskonałość Twej drogi; kiedy przyjdziesz do minie? Pragnę chodzić w niewinności serca w głębi domu mojego.",
      "Nie będę zwracał oczu ku temu, co niegodziwe; nienawidzić będę zachowania się odstępców, nie przylgnie ono do mnie.",
      "Serce przewrotne niech odstąpi ode mnie, o złym nie chcę nic wiedzieć.",
      "Zagubię tego, który skrycie oczernia bliźniego swego, nie zniosę wyniosłych oczu i nadętych serc.",
      "Oczy moje kieruję na wiernych w kraju, aby mieszkali ze mną; kto chodzi drogą prawa, ten mi służyć będzie.",
      "Złoczyńca nie zamieszka we wnętrzu domu mojego, kłamca nie ostoi się przed oczyma moimi.",
      "Każdego ranka tępić będę wszelkich grzeszników w kraju, aby usunąć z miasta wszystkich czyniących niegodziwość."
    ],
    [
      "Modlitwa znękanego, gdy omdlewa i wylewa swą skargę przed Jahwe.Jahwe, wysłuchaj modlitwę moją, a wołanie moje niech przyjdzie do Ciebie!",
      "Nie zakrywaj oblicza Twojego przede mną, dzisiaj, gdy jestem w ucisku. Nadstaw ku mnie Twoje ucho. W dniu, kiedy Cię wzywam, pośpiesz się dać mi odpowiedź.",
      "Bo znikają jak dym dni moje, a kości moje płoną jak ognisko.",
      "Jak trawa usycha, tak spala się moje serce, zapomniałem nawet spożywać chleb.",
      "Osłabłem od głośnej skargi mojej, kość przyschła mi do skóry.",
      "Jestem podobny do pelikana na pustyni, stałem się jak sowa wśród ruin.",
      "Czuwam i jestem jak ptak samotny na dachu.",
      "Dzień po dniu lżą mnie nieprzyjaciele moi, uwiedzeni składają przysięgę przeciwko mnie.",
      "Jadam bowiem popiół jak chleb, a napój mój mieszam ze łzami,",
      "przez gniew Twój i zapalczywość Twą podniosłeś mnie i odrzuciłeś.",
      "Dni moje jak cień rozciągnęły się, a ja jak trawa usycham.",
      "Ty zaś, Jahwe, rządzisz na wieki, a pamięć o Tobie z pokolenia w pokolenie.",
      "Tyś winien powstać i okazać litość Syjonowi, [nadszedł] bowiem czas wyświadczenia mu łaski, albowiem przyszła określona chwila,",
      "gdyż słudzy Twoi miłują jego kamienie i patrzą z bólem na jego gruzy.",
      "Wówczas narody przerażą się imienia Jahwe, a królowie ziemi Twej chwały.",
      "Albowiem Jahwe odbuduje Syjon i ukaże się w swej chwale.",
      "Zwróci się do próśb opuszczonych i nie wzgardzi ich błaganiami.",
      "Niech będzie to zapisane dla przyszłych pokoleń, a lud, który będzie stworzony, niech wychwala Jahwe.",
      "Gdyż spojrzał Jahwe ze swej świętej wysokości, z nieba na ziemię wejrzał,",
      "aby wysłuchać jęków skutych kajdanami i aby uwolnić skazanych na śmierć,",
      "aby głoszono na Syjonie imię Jahwe i chwałę Jego w Jeruzalem,",
      "gdy narody zbiorą się razem i królestwa, aby służyć Jahwe.",
      "Moja siła w drodze ustała. Dni moje uległy skróceniu.",
      "Mówię: Boże mój, nie zabieraj mnie w połowie dni moich, Twoje lata z pokolenia w pokolenie.",
      "Bardzo dawno położyłeś fundamenty ziemi, a dziełem rąk Twoich są niebiosa.",
      "One przeminą, a Ty pozostaniesz. I wszystko jak szata ulegnie zepsuciu i jak odzienie, które zmieniasz, tak ulegnie zmianie.",
      "Ale Ty pozostaniesz ten sam i lata Twoje nigdy się nie skończą.",
      "Synowie sług Twoich będą mieszkać bezpiecznie, a potomstwo Twoje trwać będzie na wieki."
    ],
    [
      "Dawida.Chwal, duszo moja, Jahwe i całe moje wnętrze święte imię Jego.",
      "Chwal, duszo moja, Jahwe i nie zapominaj wszystkich Jego dobrodziejstw.",
      "Przebaczył wszystkie twoje grzechy, uzdrowił wszystkie twe niemoce.",
      "Wybawił od grobu twoje życie, uwieńczył cię łaskawością i litością.",
      "Nasycił cię dobrami, jak ich pragnąłeś, iż się odnowiła, jak u orła, twa młodość.",
      "Jahwe dokonuje czynów sprawiedliwych, sądy wymierza wszystkim uciśnionym.",
      "Poucza o drogach swoich Mojżesza, synów Izraela — o swoich dziełach.",
      "Miłosierny i litościwy jest Jahwe, powolny do gniewu i wielkiej łaskawości.",
      "Nie prowadzi ustawicznych sporów ani nie zachowuje [gniewu] na zawsze.",
      "Nie postępuje z nami według grzechów naszych ani nie odpłaca nam według występków naszych.",
      "Jak wysoko wznosi się niebo nad ziemię, tak wielka jest łaskawość Jego dla tych, którzy się Go boją.",
      "Jak odległy jest wschód od zachodu, tak oddalił od nas występki nasze.",
      "Jak się lituje ojciec nad dziećmi, tak się lituje Jahwe nad tymi, którzy się Go boją.",
      "On bowiem wie, z czego jesteśmy utworzeni, pamięta, że jesteśmy prochem.",
      "Dni człowieka są jak trawa; tak kwitnie jak kwiat polny.",
      "Gdy nań wiatr powieje, już go nie ma i już go nie ujrzy miejsce, gdzie rósł.",
      "Lecz łaskawość Jahwe od wieków na wieki względem tych, którzy się Go boją; a sprawiedliwość Jego dla synów ich synów,",
      "względem tych, którzy strzegą przymierza Jego i pamiętają o przykazaniach Jego, aby je wypełniać.",
      "Jahwe w niebie tron swój ustawił, a swoim królowaniem obejmuje wszystko.",
      "Chwalcie Jahwe, aniołowie Jego, potężni siłą, wykonujący słowo Jego, aby słuchać głosu słowa Jego.",
      "Chwalcie Jahwe, wszystkie zastępy Jego, słudzy Jego pełniący wolę Jego.",
      "Chwalcie Jahwe, wszystkie dzieła Jego, na wszystkich miejscach panowania Jego, chwal duszo moja, Jahwe! Błogosław, duszo moja, Jahwe!"
    ],
    [
      "Błogosław, duszo moja, Jahwe! Jahwe, Boże mój, jesteś bardzo wielki! Wspaniałością i majestatem odziałeś się.",
      "Owijasz się światłem jak szatą, rozpościerasz niebiosa jak namiot.",
      "Urządziłeś sobie górne komnaty w wodach, z chmur sporządzasz sobie rydwan, na skrzydłach wichrów urządzasz sobie przejażdżkę.",
      "Czynisz wiatry swoimi posłańcami, ogień płonący — swoimi sługami.",
      "Osadziłeś ziemię na fundamentach, przeto się nie zachwieje na wieki wieków.",
      "Okryłeś ją bezmiarem wód niby szatą, ponad górami stanęły wody.",
      "Przed Twoją pogróżką uciekały, przed głosem grzmotu Twego drżały.",
      "Wzniosły się nad góry, opadły na doliny, na miejsce, jakie im wyznaczyłeś.",
      "Wytyczyłeś im granicę, której nie mogą przekroczyć, ani powrócić, aby zatopić ziemię.",
      "Wysyłasz wody ze źródeł do potoków, które płyną wśród gór.",
      "Użyczają napoju wszystkim zwierzętom polnym — dzikie osły zaspokajają pragnienie.",
      "Nad nimi gnieździ się ptactwo niebieskie — spośród gałęzi wydają szczebioty.",
      "Ze swych górnych komnat nawadniasz góry, z owoców Twoich dzieł nasyca się ziemia.",
      "Każesz rosnąć trawie dla bydła i roślinom na pożytek dla człowieka, aby z roli dobywał pożywienia",
      "i wino, które rozwesela serce człowieka, oliwę dla rozjaśnienia twarzy, oraz chleb dla pokrzepienia serca ludzkiego,",
      "Nasycają się drzewa Jahwe, cedry Libanu, które posadził.",
      "Tam ptaki budują gniazda, bocian robi swe gniazdo na wierzchołku.",
      "Wysokie góry należą do kozic, skały schronieniem — dla borsuków.",
      "Uczyniłeś księżyc dla oznaczenia czasu, słońce, które zna swój zachód.",
      "Sprowadzasz ciemność i nastaje noc, wtedy pełzają zwierzęta leśne.",
      "Lwięta ryczą za łupem i domagają się od Boga żeru.",
      "Gdy wzejdzie słońce, wracają i kładą się w swych legowiskach.",
      "Wychodzi wtedy człowiek do swej pracy, do roboty swej do wieczora.",
      "Jak liczne są Twe dzieła, Jahwe! Wszystkie je uczyniłeś mądrze, ziemia jest pełna Twoich stworzeń.",
      "Tu morze wielkie i szerokie na obie strony, tam mrowie niezliczone wielkich i małych zwierząt.",
      "Tam okręty ciągną swoim szlakiem, lewiatan, którego stworzyłeś, aby się zabawiać.",
      "Wszystkie inne czekają na Ciebie, abyś im dał pokarm w czasie swoim.",
      "Gdy im dajesz, zbierają; gdy rękę swą otworzysz, sycą się dobrem.",
      "Gdy zakrywasz twarz Twoją, przerażają się, odbierzesz im dech — marnieją i powracają do swojego prochu.",
      "Poślij ducha Twojego, a będą stworzone, i odnowisz oblicze ziemi.",
      "Niech chwała Jahwe trwa na wieki, niech raduje się Jahwe z dzieł swoich.",
      "Spojrzy na ziemię — drży, dotknie gór — dymią",
      "Przez całe me życie pragnę śpiewać Jahwe i grać mojemu Bogu zawsze.",
      "Niech miła Mu będzie pieśń moja, Jahwe jest moją radością!",
      "Niech znikną z ziemi grzesznicy i niech nie będzie już występnych! Błogosław, duszo moja, Jahwe! Alleluja."
    ],
    [
      "Wysławiajcie Jahwe, wykrzykujcie Jego imię, głoście narodom o Jego czynach.",
      "Śpiewajcie Mu, grajcie Mu, rozważajcie o wszystkich Jego cudach.",
      "Szczyćcie się Jego świętym imieniem, niech się raduje serce szukających Jahwe!",
      "Szukajcie Jahwe i Jego mocy, poszukujcie zawsze Jego oblicza.",
      "Przypominajcie cuda Jego, które zdziałał, znaki Jego i wyroki ust Jego.",
      "Wy potomkowie Abrahama, sługi Jego, synowie Jakuba, wybrańca Jego.",
      "On, Jahwe, jest naszym Bogiem, cała ziemia jest pod Jego prawem.",
      "Pamięta zawsze o swoim przymierzu, o słowie, które dał tysiącom pokoleń;",
      "o przymierzu, które zawarł z Abrahamem, i o przysiędze swej — dla Izaaka.",
      "Ustanowił je dla Jakuba jako prawo, dla Izraela jako przymierze wieczyste.",
      "Mówiąc: „Tobie dam ziemię Kanaan, jako wasze dziedziczne posiadanie”.",
      "Gdy byli jeszcze nieliczni, niewielu i obcy w niej,",
      "wędrowali wtedy od narodu do narodu, z jednego kraju do innego narodu.",
      "Nie pozwolił nikomu ich uciskać, z powodu nich zsyłał kary na królów:",
      "„Nie dotykajcie pomazańców moich, nie czyńcie złego prorokom moim!”",
      "Potem przywołał głód na kraj i pozbawił wszelkich zasobów chleba,",
      "Posłał przed nimi męża, Józefa sprzedanego w niewolę.",
      "Nogi jego zakuli w kajdany, żelazem spowito jego kark.",
      "Aż do czasu wypełnienia się jego słowa i wyrok Jahwe zachował go.",
      "Posłał króla i kazał go uwolnić — władcę narodów, który go wyratował.",
      "Ustanowił go panem domu swego i przełożonym nad całą swoją majętnością.",
      "Aby pouczał jego urzędników według swego uznania i starszych jego czynił mądrymi.",
      "Potem przybył Izrael do Egiptu, a Jakub zagościł w ziemi Chama.",
      "Rozmnożył swój lud bardzo i uczynił go silniejszym od Jego nieprzyjaciół.",
      "Odmienił seroe ich, że znienawidzili Jego lud, działając podstępnie wobec Jego sług.",
      "Posłał wtedy Mojżesza, swego sługę, Aarona, którego sobie wybrał.",
      "Czynili w Egipcie znaki Jego i cuda w kraju Chama.",
      "Zesłał ciemność i stało się ciemno, ale oni nie zważali na Jego słowa.",
      "Zamienił wodę w krew i spowodował śmierć ryb.",
      "Zaroiła się ziemia od żab, były nawet w komnatach ich królów.",
      "Rzekł, a zjawiły się muchy, komary w całym ich kraju.",
      "Dał zamiast deszczu grad, ogień płomienny na ich ziemię.",
      "Zniszczył ich krzewy winne i figowe, i połamał drzewa ich kraju.",
      "Rzekł — i nadleciała szarańcza, i chrząszcze bez liczby.",
      "I pożarły wszelką trawę na ich polach, i zniszczyły wszelki owoc ich ziemi.",
      "Pomordował wszelkie pierworodne w ich kraju, pierwociny wszelkiej ich siły.",
      "Potem wywiódł ich ze srebrem i złotem, nie było ułomnych wśród ich plemion.",
      "Cieszył się Egipt z ich wyjścia, albowiem padł na nich strach przed nimi.",
      "Rozpostarł obłok jak zasłonę i ogień, aby oświecał noc.",
      "Prosili i zesłał przepiórki, i chlebem niebieskim ich nasycił.",
      "Otworzył skałę i wytrysnęła woda, popłynęła strumieniem po stepie.",
      "Albowiem wspomniał na świętą obietnicę swoją, na Abrahama, sługę swego.",
      "I wyprowadził lud swój wśród wesela, wśród radości — wybrańców swoich.",
      "Potem dał im ziemie narodów, i posiedli dorobek narodów,",
      "aby strzegli Jego praw i zachowywali Jego przykazania. Alleluja."
    ],
    [
      "Alleluja. Wychwalajcie Jahwe, bo jest dobry i na wieki trwa Jego łaskawość.",
      "Któż zdoła wypowiedzieć wielkie dzieła Jahwe, któż może ogłosić wszystkie Jego chwalebne, godne czyny?",
      "Szczęśliwi, którzy przestrzegają prawa, pełnią sprawiedliwość w każdym czasie.",
      "Pamiętaj o nas, Jahwe, przez Twe upodobanie do swego ludu, nawiedź nas Twoją pomocą,",
      "abyśmy oglądali szczęście Twoich wybrańców, ciesząc się radością Twego ludu oraz chlubiąc się razem z Twoim dziedzictwem.",
      "Zgrzeszyliśmy wspólnie z ojcami naszymi, zawiniliśmy, źleśmy uczynili.",
      "Ojcowie w Egipcie nie rozumieli Twoich cudów, nie pamiętali o licznych łaskach i buntowali się przeciw Tobie nad Morzem Czerwonym.",
      "A jednak wybawił ich dla imienia swego, aby im okazać moc swoją.",
      "Zgromił Morze Czerwone i wyschło, każąc im przejść przez wody, jak przez pustynię.",
      "Wybawił ich z ręki nieprzyjaciela i uwolnił z mocy wroga.",
      "Bo wody zakryły ich ciemięzców, nikt się z nich nie ostał.",
      "Wówczas uwierzyli słowu Jego, śpiewając pieśń na Jego chwałę.",
      "Śpiesznie jednak zapomnieli znów o Jego dziełach, nie ufali Jego zamiarom.",
      "Pożądali gwałtownie na pustyni i kusili Boga na pustkowiu.",
      "Dał im, czego pragnęli, ale zesłał na nich chorobę.",
      "Mieli zawiść do Mojżesza w obozie, także do Aarona poświęconego Jahwe.",
      "Rozwarła się ziemia i pochłonęła Datana, zakryła zgraję Abirama.",
      "Zapłonął ogniem przeciw ich zwolennikom, płomień spalił złoczyńców.",
      "Sporządzili sobie cielca na Horebie i kłaniali się ulanemu posągowi.",
      "Przez co zamienili chwałę Jego na wyobrażenie wołu, który jada trawę.",
      "Zapomnieli o Bogu, który ich wybawił i dokonał wielkich dzieł w Egipcie,",
      "cudów w ziemi Chama, czynów budzących strach nad Morzem Czerwonym.",
      "Postanowił wydać ich na zgubę, gdyby wybraniec, Mojżesz, nie wstawił się za nimi.",
      "Bo wzgardzili ziemią uroczą, nie wierzyli Jego słowu.",
      "I szemrali w namiotach swoich, nie słuchali głosu Jahwe.",
      "Toteż podniósł na nich swą rękę, aby wytracić na pustyni.",
      "I rozproszył potomstwo ich wśród narodów, i rozrzucił po krajach.",
      "Przylgnęli znów do Baal-Peora i jedli z ofiar dla zmarłych.",
      "Pobudzili Go do gniewu swoimi czynami, przeto spadła znów na nich plaga,",
      "Jednak Pinchas stanął i błagał, wówczas plaga ustała.",
      "Poczytane mu to zostało za sprawiedliwość, z pokolenia na pokolenie, na wieki.",
      "Potem rozgniewali Go przy wodach Meriba; toteż spadło zło na Mojżesza z ich powodu.",
      "Albowiem rozgoryczyli jego ducha, pobłądził on bowiem swoimi ustami.",
      "Nie wytępili ludów, jak rozkazał im Jahwe,",
      "ale pomieszali się z poganami i nauczyli się ich postępowania.",
      "Toteż czcili ich bogów, a to stało się dla nich pułapką.",
      "Toteż ofiarowali im swe dzieci, a córki swe demonom.",
      "Ponadto wylewali krew niewinną, krew synów i córek swoich, składaną w ofierze bałwanom.",
      "Zanieczyścili się swoimi czynami i cudzołożyli swoimi występkami.",
      "Dlatego zapalił się gniewem Jahwe na swój lud i powziął wstręt do swego dziedzictwa.",
      "Toteż wydał ich w ręce narodów i rządzili nimi ich wrogowie.",
      "Gnębili ich nieprzyjaciele i rzucili pod swoje stopy.",
      "Wiele razy ich wybawiał, ale oni buntowali się przeciw Jego zamiarom i upadli w swoje grzechy.",
      "Lecz On znów spoglądał na ich ucisk, wysłuchiwał ich jęków.",
      "Wspominał na przymierze swoje z nimi i litował się według wielkiej swej łaskawości.",
      "Wreszcie wzbudził dla nich litość wśród tych, którzy ich uprowadzili do niewoli.",
      "Zbaw nas, Jahwe, Boże nasz, i pozbieraj nas spośród narodów, abyśmy chwalili Twoje święte imię, chlubiąc się wysławianiem Ciebie.",
      "Błogosławiony Jahwe, Bóg Izraela, od wieków aż po wieki! Alleluja! cały lud odpowie: Amen! Alleluja!"
    ],
    [
      "Wychwalajcie Jahwe, bo jest dobry, bo na wieki trwa Jego łaskawość.",
      "Niech wołają wybawieni przez Jahwe, których wyzwolił z rąk ciemiężycieli.",
      "Zebrał z różnych ziem, ze wschodu i zachodu, z północy i z południa.",
      "Błądzili po pustyni, po pustkowiu: nie mogąc znaleźć drogi do miasta zamieszkałego,",
      "głodni i spragnieni, dusza ich omdlewała.",
      "Krzyczeli do Jahwe w swoim ucisku, a On wybawił ich z tego nieszczęścia.",
      "Poprowadził ich prostą drogą, aby doszli do miejsca zamieszkałego.",
      "Niech dziękują Jahwe za Jego łaskę i za Jego cuda, jakie zdziałał dla ludzi.",
      "Nasycił On gardło spragnionego, napełnił dobrami duszę głodnego.",
      "Siedzieli w ciemności i mroku śmierci, spętani nędzą i żelazem,",
      "bo zlekceważyli przykazania Boże, a pogardzili nakazami Najwyższego.",
      "I skruszył cierpieniami ich serca, upadli, a ich nie podtrzymywał.",
      "Krzyczeli do Jahwe w swoim nieszczęściu, aż On ich wybawił z tego nieszczęścia.",
      "Wyprowadził ich z ciemności i mroku śmierci i rozerwał ich więzy.",
      "Niech dziękują Jahwe za Jego łaskę i za Jego cuda zdziałane dla ludzi.",
      "Wyłamał bowiem drzwi spiżowe i pokruszył zasuwy żelazne.",
      "Chorowali wkroczywszy na drogę występku, cierpieli za swoje przewiny.",
      "Wszelkie jedzenie im obrzydło i dochodzili już do bram śmierci.",
      "Krzyczeli do Jahwe w swym utrapieniu, a On ich wybawił z tego nieszczęścia.",
      "Wysłał słowo swe i uzdrowił ich, i wybawił ich od zagłady.",
      "Niech dziękują Jahwe za Jego łaskę i za Jego cuda zdziałane dla ludzi.",
      "Niech składają ofiary dziękczynne, niech radośnie opowiadają o Jego czynach!",
      "Ci, którzy płynęli na morzu statkami, na wielkich wodach załatwiali swe sprawy.",
      "Widzieli czyny Jahwe i dziwy Jego na głębiach.",
      "Powiedział i wzniecił gwałtowny wicher, który spiętrzał fale wód.",
      "Wzlatywali pod niebiosa, zapadali w głębiny; dusza ich drżała z przerażenia.",
      "Zataczali się i chwiali się jak pijani, a cała ich mądrość znikła.",
      "Krzyczeli do Jahwe w swoim nieszczęściu, aż On ich uwolnił z tego nieszczęścia.",
      "I doprowadził do uciszenia burzę i zamilkły fale morskie;",
      "wtedy radowali się, że się uspokoiły i zawiódł ich do upragnionej przystani.",
      "Winni oni dziękować Jahwe za Jego łaskę i za Jego cuda dla synów ludzkich.",
      "Niech Go uwielbiają w zgromadzeniu ludu, niech Go chwalą wśród starszych narodów.",
      "Zamienił rzeki w pustynie, a źródła wód w suchą ziemię,",
      "ziemię urodzajną w słone pustkowie z powodu grzechów jej mieszkańców.",
      "Pustynię uczynił zbiorowiskiem wód, a ziemię suchą źródłem wód.",
      "Osadził tam głodnych i założyli miasto do zamieszkania.",
      "Obsiali pola i zasadzili winnice, które przyniosły owoc podczas zbiorów.",
      "I pobłogosławił im i rozmnażali się bardzo, a bydła im nie brakowało.",
      "Lecz zmaleli i zgnębieni byli przez ucisk, nieszczęście i utrapienie,",
      "Wylał wzgardę na dostojników i sprawił, że błądzili po bezdrożnym pustkowiu.",
      "Ale ubogiego podniósł z nędzy i jak trzodę pomnożył jego ród.",
      "Widzą to prawi i cieszą się, wszelkie zło musi zamknąć swe usta.",
      "Kto jest mądry, niechaj się strzeże i rozważa łaskawości Jahwe."
    ],
    [
      "Pieśń; psalm Dawida.Gotowe jest serce moje, o Boże! Będę śpiewał i przygrywał, zbudź się, chwało moja!",
      "Zbudź się, harfo i cytro, a ja obudzę jutrzenkę.",
      "Będę [Cię] wielbił wśród narodów, Jahwe, i będę grał Tobie pośród ludów,",
      "bo wielka jest łaska Twoja aż do niebios, aż do obłoków wierność Twoja.",
      "Wznieś się nad niebiosa, Boże, i nad wszystką ziemię — chwała Twoja.",
      "Aby ocaleli umiłowani przez Ciebie, wybaw ich prawicą swoją i wysłuchaj.",
      "Bóg przemówił w świątyni swojej : „Rozraduję się i rozdzielę Sychem i dolinę Sukkot przemierzę.",
      "Do mnie należy Gilead, do mnie Manasses, a Efraim jest osłoną mojej głowy, Juda zaś berłem moim.",
      "Moab miednicą moją do obmycia się, na Edom rzucę sandał swój, nad Filisteą będę wykrzykiwał radośnie”.",
      "Któż wprowadzi mnie do miasta warownego, któż zawiedzie aż do Edomu?",
      "Czy nie Ty, Boże, któryś nas odrzucił, czy nie wyruszysz, Boże, z wojskami naszymi?",
      "Udziel nam pomocy przed nieprzyjacielem, bo czczą jest pomoc ludzka.",
      "W Bogu dokonamy wielkich rzeczy, On zdepcze wrogów naszych."
    ],
    [
      "Dyrygentowi chóru: Dawida. Psalm.Boże, którego wielbię, nie milcz,",
      "albowiem usta bezbożnego i usta zdrady otworzyły się przeciwko mnie. Mówią ze mną językiem kłamliwym,",
      "i słowami nienawistnymi otaczają mnie i zwalczają mnie bez powodu.",
      "Za miłość moją oskarżają mnie, a ja się modlę za nich.",
      "I podnoszą przeciw mnie zło za dobro i nienawiść za miłość.",
      "Wyznacz nad nim dozorcę bezbożnika, a oskarżyciel niech stanie po jego prawicy.",
      "Z sądu niech wyjdzie jako winowajca, a modlitwa jego niech będzie jak wina.",
      "Niech dni jego będą nieliczne, nadzorowanie jego obejmie ktoś inny.",
      "Niech jego dzieci będą sierotami, a jego żona — wdową!",
      "Niech jego dzieci wciąż się tułają i żebrzą, niech szukają swoich gruzów.",
      "Niech czyha wierzyciel na jego mienie, a obcy niech zrabują jego dorobek.",
      "Niech nie będzie nikogo, kto by mu okazał łaskawość. Niech się nie znajdzie nikt, kto by się ulitował nad jego sierotami.",
      "Niech potomstwo jego będzie wytępione, w drugim pokoleniu niech wygaśnie jego imię!",
      "Niech będzie w pamięci wina jego ojców przeciw Jahwe, a grzech jego matki niech nie będzie nigdy zgładzony!",
      "Niech będą zawsze przed oczyma Jahwe i niechaj z ziemi wykorzeni o nich pamięć!",
      "Ponieważ i on nie pamiętał, by świadczyć im łaskawość, lecz prześladował człowieka ubogiego i biedaka, śmiertelnie strapionego w sercu.",
      "Kochał się w złorzeczeniach — niech spadnie na niego; nie chciał błogosławieństwa — niech oddali się od niego.",
      "Niech się odzieje w przekleństwo jak w szatę, niech wejdzie jak woda w jego wnętrze i jak oliwa w jego kości!",
      "Niech mu będzie jak ubranie, którym się przyodziewa, i jak pas, który go stale opasuje!",
      "Takie jest działanie moich oskarżycieli u Jahwe, którzy złe rzeczy mówią przeciw duszy mojej.",
      "Ale Ty, Jahwe, Panie mój, bądź ze mną — przez wzgląd na Twe imię; ponieważ dobra jest łaskawość Twoja, przeto wybaw mnie.",
      "Albowiem jestem ubogi i biedny, a serce moje zranione jest we mnie.",
      "Jak cień, który się nachyla, niknę, jestem strząśnięty jak szarańcza.",
      "Kolana moje chwieją się od postu, a moje ciało ogołaca się z tłuszczu.",
      "I stałem się pośmiewiskiem dla nich, patrzą na mnie i potrząsają głowami.",
      "Wspomóż mnie, Jahwe, mój Boże, przyjdź mi z pomocą według Twej łaskawości.",
      "Niechaj poznają, iż to ręka Twoja, żeś Ty, Jahwe, tego dokonał.",
      "Oni przeklinają, a Ty błogosław, niech będą zawstydzeni przeciwnicy moi, a sługa Twój będzie się radował.",
      "Niech przyodzieją się w hańbę oskarżyciele moi, i niech się okryją wstydem jak płaszczem.",
      "Ja zaś wielbić będę Jahwe gorąco moimi ustami, i pośród wielu pragnę Go wychwalać.",
      "Albowiem stoi po prawicy biedaka, aby uwolnić go od sądzących."
    ],
    [
      "Psalm Dawida.Wypowiedź Jahwe dla Pana mojego: „Siądź po prawicy mojej, aż położę nieprzyjaciół twoich za podnóżek nóg twoich”. Jahwe z Syjonu:",
      "Berło twojej mocy rozciągnie „Panuj pośród twoich nieprzyjaciół!",
      "Lud twój ofiarny w dniu twej wyprawy wojennej, na świętych górach z łona jutrzenki jako rosę zrodziłem Cię”.",
      "Jahwe przysiągł i żałować nie będzie: „Tyś kapłanem na wieki na wzór Melchizedeka”.",
      "Pan po twojej prawicy w dniu gniewu swego zmiażdży królów.",
      "Wykona sąd nad narodami, doliny wypełni trupami, zmiażdży głowy na ziemi szerokiej.",
      "Z potoku przy drodze napije się, przeto głowę swoją podniesie."
    ],
    [
      "Alleluja. na zebraniu sprawiedliwych i zgromadzeniu.",
      "GimelWielkie są dzieła Jahwe, godne rozważania przez wszystkich, którzy je miłują.",
      "HeWspaniałe i majestatyczne jest Jego działanie, a sprawiedliwość Jego trwa na wieki.",
      "ZajinPamięć zapewnił swym cudom; łaskawy i litościwy jest Jahwe.",
      "TetDawał pożywienie tym, którzy się Go boją; pamięta przez wieki o swoim przymierzu.",
      "KafMoc swoich czynów okazał swemu ludowi, dając mu posiadłość pogan;",
      "Mempostępowania rąk Jego są wierne i sprawiedliwe; niezawodne są wszystkie Jego nakazy;",
      "Samekustanowione na wieki wieków, wykonane w wierności i prawości.",
      "PeWybawienie zesłał swemu ludowi, święte i lęk budzące jest Jego imię.",
      "ReszSzczytem mądrości jest bojaźń Jahwe, chwała jego trwać będzie wiecznie."
    ],
    [
      "Alleluja. i który ma wielkie upodobanie w Jego przykazaniach.",
      "GimelPotężne będzie potomstwo jego na ziemi, pokolenie prawych będzie błogosławione.",
      "HeDostatek i bogactwo będą w domu jego, a sprawiedliwość jego trwać będzie na wieki.",
      "ZajinPrawym świeci światło w ciemności; on jest łaskawy, miłosierny i sprawiedliwy.",
      "TetDobry jest mąż, który się lituje i pożycza, prowadzi swe sprawy sprawiedliwie.",
      "KafBo nigdy się nie zachwieje, wieczną pamięć będzie miał sprawiedliwy.",
      "MemZłej wieści nie przestraszy się, mocne jest jego serce, ufające w Jahwe.",
      "SamekSpokojne jest jego serce, nie drży, aż spojrzy z góry na swoich nieprzyjaciół.",
      "PeSzczodrze rozdaje ubogim, róg jego wzniesie się wysoko do góry.",
      "ReszZły widzi i gniewa się,  pragnienie złych zaginie."
    ],
    [
      "Alleluja. Chwalcie, słudzy Jahwe, chwalcie imię Jahwe!",
      "Niech imię Jahwe będzie błogosławione od teraz i aż na wieki!",
      "Od wschodu słońca aż do zachodu niech imię Jahwe będzie wysławiane.",
      "Wywyższony nad wszystkie narody jest Jahwe, ponad niebiosa chwała Jego.",
      "Któż jest jak Jahwe, Bóg nasz, który umieścił wysoko swe mieszkanie!",
      "Który zwraca się, aby ujrzeć to co w niebie i to co na ziemi.",
      "On to dźwiga z prochu ubogiego; z gnoju podnosi nędznego,",
      "aby go posadzić z książętami, pośród dostojników ludu swego.",
      "Daje w domu mieszkanie bezpłodnej jak matce radującej się dziećmi. Alleluja."
    ],
    [
      "Alleluja. Kiedy Izrael wychodził z Egiptu, dom Jakuba — spośród ludu obcego języka,",
      "Juda stał się Jego świątynią, Izrael Jego władaniem.",
      "Morze ujrzało i uciekło, Jordan zwrócił się wstecz.",
      "Góry skakały jak barany, pagórki jak młode jagnięta.",
      "Morze, co ci się stało, że uciekasz, Jordanie, że bieg swój zwróciłeś?",
      "Góry, że skaczecie jak barany, pagórki jak młode jagnięta?",
      "Drżyj, ziemio, przed obliczem Pana, przed obliczem Boga Jakuba.",
      "On to zmienił skałę w jezioro wód, twardy kamień w źródło wodne."
    ],
    [
      "Nie nam, o Jahwe, nie nam, ale Twemu imieniu daj chwałę przez wzgląd na Twą łaskawość i wierność Twoją!",
      "Czemuż mieliby mówić poganie: „Gdzie jest ich Bóg?”",
      "Nasz Bóg jest w niebiosach, cokolwiek zechciał — uczynił.",
      "Ich bożki są srebrem i złotem — dziełem rąk człowieczych.",
      "Mają usta, a nie mówią, mają oczy, a nie widzą.",
      "Mają uszy, a nie słyszą, mają nos, a nie czują zapachu.",
      "Mają ręce, a nie dotykają, mają nogi, a nie chodzą, mają gardła, a nie mogą wydawać głosu.",
      "Do nich podobni są ci, którzy je wykonali, każdy, kto w nich nadzieję pokłada.",
      "Dom Izraela położył ufność w Jahwe, On ich pomocą i tarczą.",
      "Dym Aarona położył nadzieję w Jahwe, On ich pomocą i tarczą.",
      "Bojący się Jahwe położyli nadzieję w Jahwe, On ich pomocą i tarczą.",
      "Jahwe o nas pamięta i pobłogosławi nam, niech pobłogosławi domowi Izraela, niech pobłogosławi domowi Aarona!",
      "Niech pobłogosławi tym, którzy się boją Jahwe, tak małym, jak i wielkim!",
      "Niech was Jahwe rozmnoży, was i wasze dzieci!",
      "Będziecie pobłogosławieni przez Jahwe, który stworzył niebo i ziemię.",
      "Niebo jest niebem Jahwe, ziemię dał synom Adama.",
      "Umarli nie wychwalają Jahwe ani nikt z tych, którzy zstępują do [krainy] milczenia.",
      "Ale my będziemy błogosławić Jahwe — odtąd i na zawsze."
    ],
    [
      "Alleluja. Miłuję Jahwe, ponieważ wysłuchał głosu mego błagania.",
      "Albowiem zwrócił swoje ucho ku mnie w dniach, gdy zawołałem.",
      "Oplotły mnie więzy śmierci, grozy szeolu dosięgły mię, doświadczyłem ucisku i smutku.",
      "Lecz wzywałem imienia Jahwe: „O Jahwe, zbaw duszę moją!”",
      "Jahwe jest łaskawy i sprawiedliwy, Bóg nasz jest miłosierny.",
      "Jahwe czuwa nad prostymi; byłem w nędzy i przyszedł mi z pomocą.",
      "Wróć, duszo moja, do twego spokoju, gdyż Jahwe obsypał cię dobrami,",
      "albowiem wybawiłeś duszę moją — od śmierci, moje oko — od łez, moją nogę — od skaleczenia.",
      "I będę chodził przed obliczem Jahwe, na ziemi wśród żyjących.",
      "Ufałem, gdyż mówiłem: „Jestem w wielkiej potrzebie”.",
      "Powiedziałem w swoim utrapieniu: „Każdy człowiek kłamcą”.",
      "Co oddam Jahwe za wszystkie Jego dobrodziejstwa względem mnie?",
      "Kielich zbawienia podniosę i będę wzywał imienia Jahwe.",
      "Złożę moje śluby dla Jahwe, przed całym Jego ludem.",
      "Cenną jest w oczach Jahwe śmierć Jego sprawiedliwych.",
      "O Jahwe, ja sługą Twoim jestem, ja sługa Twój, syn służebnicy Twojej, rozerwałeś moje kajdany.",
      "Tobie złożę ofiarę pochwalną i imienia Jahwe będę wzywał.",
      "Śluby moje złożę dla Jahwe, przed całym Jego ludem.",
      "W przedsionkach domu Jahwe, pośrodku ciebie, Jeruzalem."
    ],
    [
      "Wielbijcie Jahwe, wszystkie narody, wychwalajcie Go, wszystkie ludy,",
      "bo umocniona jest nad nami Jego łaskawość, a wierność Jahwe — na wieki. Alleluja."
    ],
    [
      "Uwielbiajcie Jahwe, bo dobry, bo wiecznie trwa Jego łaskawość!",
      "Niechaj mówi Izrael: „Wiecznie trwa Jego łaskawość”.",
      "Niechaj mówi dom Aarona: „Wiecznie trwa Jego łaskawość”.",
      "Niechaj mówią bojący się Jahwe: „Wiecznie trwa Jego łaskawość”.",
      "Z ucisku wołałem do Jahwe, Jahwe odpowiedział i uwolnił mnie.",
      "Jahwe jest ze mną, nie lękam się, cóż może mi uczynić człowiek?",
      "Jahwe jest ze mną i pomaga mi, będę patrzył z góry na moich wrogów.",
      "Lepiej szukać schronienia u Jahwe niż złożyć swą ufność w człowieku.",
      "Lepiej szukać schronienia u Jahwe niż złożyć swą ufność w książętach.",
      "Wszyscy poganie otoczyli mnie, jednak w imię Jahwe ich odparłem.",
      "Otoczyli mnie, zaiste, okrążyli mnie, jednak w imię Jahwe ich odparłem.",
      "Otoczyli mnie jak pszczoły i spalili, jak ogień ciernie; jednak w imię Jahwe ich odparłem.",
      "Mocno potrąciłeś mnie, abym upadł, ale Jahwe wspomógł mię.",
      "Jahwe jest moją mocą i pieśnią, stał się dla mnie zbawieniem!",
      "Okrzyk radości i wybawienia, w namiotach ludzi sprawiedliwych: Prawica Jahwe dokonała wielkich czynów,",
      "prawica Jahwe podniesiona, prawica Jahwe dokonała wielkich czynów.",
      "Nie umrę, ale będę żył i będę opowiadał o czynach Jahwe.",
      "Jahwe mnie ciężko doświadczył, ale nie oddał minie śmierci.",
      "Otwórzcie mi bramy sprawiedliwości, przekroczę je i będę wielbił Jahwe.",
      "To jest brama Jahwe; przez nią wejdą sprawiedliwi.",
      "Uwielbiam Cię, żeś mnie wysłuchał i stałeś się moim zbawieniem.",
      "Kamień odrzucony przez budujących, stał się kamieniem węgielnym.",
      "Stało się to przez Jahwe; cudem jest w naszych oczach.",
      "To jest dzień, który uczynił Jahwe; cieszmy się i radujmy w nim.",
      "Ach, Jahwe, pośpiesz z pomocą, ach, Jahwe, użycz pomyślności!",
      "Niech będzie błogosławiony, który przychodzi w imię Jahwe, błogosławimy wam z domu Jahwe.",
      "Bogiem jest Jahwe, niech da światło! Utwórzcie pochód z gałązkami aż do rogów ołtarza.",
      "Bogiem moim jesteś, przeto Cię wielbię, Boże mój, będę Cię wywyższał.",
      "Uwielbiajcie Jahwe, bo dobry, bo na wieki Jego łaskawość."
    ],
    [
      "AlefSzczęśliwi, których droga nienaganna, którzy chodzą według prawa Jahwe.",
      "Szczęśliwi, którzy strzegą Jego przykazań i całym sercem Go szukają.",
      "I ci, którzy nie dopuszczają się niesprawiedliwości, postępując Jego drogami.",
      "Ty sam wydałeś swoje nakazy, aby ich pilnie strzeżono.",
      "Oby drogi moje były skierowane dla strzeżenia Twoich przepisów!",
      "Wówczas nie będę zawstydzony, gdy będę zważał na wszystkie Twoje polecenia.",
      "Wielbić Cię będę szczerym sercem, gdy się nauczę wyroków Twojej sprawiedliwości.",
      "Twoje przepisy chcę zachowywać, nie opuszczaj mnie nigdy.",
      "BetJak zachowa młodzieniec czystą ścieżkę swoją, jeśli nie przez strzeżenie Twoich słów?",
      "Całym sercem moim szukam Cię, nie pozwól mi odwrócić się od Twoich nakazów!",
      "W sercu moim ukrywam słowo Twoje, abym nie zgrzeszył przeciw Tobie.",
      "Błogosławionyś Ty, Jahwe, naucz mnie przepisów Twoich!",
      "Wargami moimi opowiadam wszystkie wyroki ust Twoich;",
      "cieszę się z drogi Twoich przykazań bardziej niż bogactwami wszelkiego rodzaju.",
      "Rozmyślam o Twoich przykazaniach i baczę na Twoje ścieżki.",
      "Rozkoszuję się Twoimi przepisami, nie zapominam o Twoich słowach.",
      "GimelOkaż dobro Twemu słudze, abym żył, a będę strzegł Twego słowa.",
      "Otwórz oczy moje, a ujrzę cuda z Twojego Prawa.",
      "Przechodniem jestem na ziemi, nie zakrywaj przede mną Twych nakazów!",
      "Dusza moja omdlewa z tęsknoty za wyrokami Twoimi w każdym czasie.",
      "Zgromiłeś wyniosłych, przeklętych, którzy zbaczają od Twoich nakazów!",
      "Zdejm ze mnie hańbę i pogardę, albowiem strzegę Twoich poleceń.",
      "Chociaż zasiadają książęta i zmawiają się przeciw mnie, sługa Twój rozmyśla o Twoich przepisach.",
      "Ogłoszenia Twoje są dla mnie rozkoszą, są one moimi doradcami.",
      "DaletPrzylgnęła do prochu dusza moja, zachowaj mnie przy życiu według słowa Twego.",
      "Moje losy opowiedziałem i wysłuchałeś mnie; o Twoich przepisach poucz mnie!",
      "Drogę Twoich poleceń daj mi pojąć, abym rozmyślał o Twoich cudach.",
      "Moja dusza łzy roni z powodu smutku, umocnij mnie słowem Twoim!",
      "Oddal ode mnie drogę kłamstwa, ucz mnie łaskawie prawa Twego!",
      "Drogę wierności obrałem, Twoje wyroki rozważam.",
      "Przylgnąłem do Twoich pouczeń, Jahwe, nie zawstydzaj mnie!",
      "Biegnę drogą Twoich przykazań, ponieważ poszerzasz moje serce.",
      "HeNaucz mnie, Jahwe, drogi Twoich przepisów, abym strzegł ich aż do końca.",
      "Naucz mnie, abym strzegł Twego prawa i zachował je całym sercem.",
      "Prowadź mnie ścieżką Twoich nakazów, albowiem w tym jest moja rozkosz.",
      "Nakłoń serce moje do Twoich pouczeń, a nie do niesprawiedliwego zysku!",
      "Odwróć oczy moje od patrzenia na marność, obdarz mnie życiem przez Twoje słowo!",
      "Urzeczywistnij dla sługi Twego słowo Twoje, które jest dla tych, którzy się boją.",
      "Oddal ode mnie hańbę, której się lękam, albowiem wyroki Twoje są sprawiedliwe.",
      "Oto tęsknię do Twoich przykazań; przez sprawiedliwość Twoją obdarz mnie życiem!",
      "WawNiech zstąpi na mnie łaskawość Twoja, Jahwe, zbawienie Twoje według słowa Twego,",
      "abym mógł dać odpowiedź urągającemu mi, gdyż zaufałem słowu Twojemu.",
      "Nie odejmuj nigdy od ust moich słowa prawdy, albowiem w wyrokach Twoich nadzieję pokładam.",
      "I strzec będę Twego prawa zawsze — po wszystkie wieki.",
      "I chodzić będę na wolności, ponieważ rozkazów Twoich szukam.",
      "Będę mówił wobec królów o przykazaniach Twoich i nie będę zawstydzon.",
      "I rozkoszuję się nakazami Twymi, które miłuję bardzo.",
      "I wznoszę rękę moją do nakazów Twoich, które kocham, i rozmyślam o Twoich przepisach.",
      "ZajinPamiętaj na słowo do Twego sługi, w którym kazałeś mi pokładać nadzieję.",
      "To jest pociechą moją w niedoli mojej, że Twoje słowo mnie ożywia.",
      "Zuchwali szydzą ze mnie bardzo — od Twego słowa nie odstąpię.",
      "Pamiętam o Twoich wyrokach z przeszłości, Jahwe, i cieszę się.",
      "Gniew mnie ogarnia z powodu przestępców, którzy opuszczają Twoje prawo.",
      "Pieśniami są mi Twoje przepisy w domu mojej pielgrzymki.",
      "Wspominam w nocy imię Twoje, Jahwe, i strzegę Twego prawa.",
      "To będzie dla mnie pożyteczne, jeśli zachowam Twoje nakazy.",
      "ChetMoim dziedzictwem Jahwe — przyrzekłem strzec Twoich słów.",
      "Błagam Cię całym sercem: Zmiłuj się nade mną według słowa Twego!",
      "Zastanawiałem się nad moją drogą i kieruję nogi moje ku Twoim pouczeniom.",
      "Śpieszę się i nie zwlekam, by postępować według Twych nakazów.",
      "Więzy przestępców związały mnie, lecz prawa Twego nie zapomniałem.",
      "O północy wstaję, aby Ci dziękować za wyroki Twej sprawiedliwości.",
      "Jestem przyjacielem wszystkich, którzy się Ciebie boją i przestrzegają Twoich nakazów.",
      "Łaskawością Twoją napełniona jest ziemia, naucz mnie Twoich przepisów!",
      "TetDobrze uczyniłeś Twojemu słudze, Jahwe — według Twego słowa.",
      "Dobrego poznania i rozumienia naucz mnie, albowiem uwierzyłem w Twoje nakazy.",
      "Zanim się ukorzyłem, błąkałem się, a teraz strzegę Twoich słów.",
      "Dobry jesteś i dobro świadczysz, naucz mnie Twoich przepisów!",
      "Wymyślili przeciwko mnie kłamstwo złośliwi, ja jednak zachowuję całym sercem Twoje nakazy.",
      "Nieczułe jak tłuszcz jest ich serce, lecz ja rozkoszuję się Twoim prawem.",
      "Dobrze to dla mnie, żem upokorzony, abym się nauczył Twoich przepisów.",
      "Wartościowsze dla mnie prawo ust Twoich niż tysiące sztuk złota i srebra.",
      "JodTwoje ręce mnie uczyniły i ukształtowały,",
      "daj mi rozum do nauczenia się Twoich nakazów.",
      "Którzy się Ciebie boją, patrzą na mnie i radują się, albowiem ufność pokładam w Twoim słowie.",
      "Wiem, Jahwe, że sprawiedliwe są Twoje wyroki i że mnie słusznie upokorzyłeś.",
      "Niech łaskawość Twoja będzie mi pociechą, zgodnie ze słowem skierowanym do Twego sługi.",
      "Niech zstąpią na mnie Twoje zmiłowania, abym żył, albowiem strzegę Twego prawa.",
      "Niech się zawstydzą nieprzyjaciele, gdyż bezpodstawnie uciskali mnie, ja zaś rozmyślam o Twoich nakazach.",
      "Niech się zwrócą do mnie, którzy się boją Ciebie i którzy znają Twoje przykazania.",
      "Niech serce moje będzie nienaganne względem Twych przepisów, abym nie był zawstydzony.",
      "KafMoja dusza tęskni za Twoją pomocą; oczekuje na Twoje słowo.",
      "Tęsknią oczy moje za Twoim słowem, mówiąc: „Kiedyż mnie pocieszysz?”",
      "Jestem jak wór skórzany w dymie, jednak przepisów Twoich nie zapominam.",
      "Jak wiele dni zostaje słudze Twemu? Kiedy wydasz wyrok na prześladowców moich?",
      "Wykopali mi doły wrogowie, którzy nie trzymają się Twego prawa.",
      "Wszystkie przykazania Twoje są prawdą, bezpodstawnie prześladują mnie — wspomóż mię!",
      "Omalże usunęli mnie z ziemi, a przecież nie opuszczałem Twoich przykazań.",
      "Według Twojej łaskawości zachowaj mnie przy życiu, a będę strzegł przykazań ust Twoich.",
      "LamedJahwe, słowo Twoje istnieje na wieki; niewzruszenie trwa ono w niebiosach.",
      "Z pokolenia w pokolenie trwa Twoja prawda; Tyś ziemię osadził i nie rusza się.",
      "W Twych postanowieniach trwają aż dotąd, ponieważ wszystko Ci służy.",
      "Gdyby nauka Twoja nie była rozkoszą moją, wtedy zginąłbym w nędzy.",
      "Na wieki nie zapomnę o Twoich przykazaniach, albowiem przez nie dajesz mi życie.",
      "Twoim jestem — wybaw mnie, albowiem badam Twoje przykazania.",
      "Czyhają na mnie złoczyńcy, aby mnie zgubić; ja jednak rozważam Twoje przykazania.",
      "Widziałem koniec wszelkiej doskonałości, jednak Twoje przykazanie sięga bardzo daleko.",
      "MemJakże miłuję Twoją naukę, rozważam o niej przez dzień cały.",
      "Przykazanie Twoje czyni mnie mędrszym od moich wrogów, albowiem mam je na zawsze.",
      "Jestem mędrszy od wszystkich moich nauczycieli, ponieważ przykazanie Twoje — rozmyślaniem moim.",
      "Od wszelkiej złej drogi wstrzymuję moje stopy, aby iść za Twoimi słowami.",
      "Od wyroków Twoich nie odstępuję, ponieważ Tyś mnie o nich pouczył.",
      "Jak słodkie jest słowo Twoje dla mego podniebienia, bardziej niż miód dla moich ust.",
      "Z przykazań Twoich zdobyłem wiedzę, przeto mam w nienawiści wszelką drogę kłamliwą.",
      "NunPochodnią dla mojej nogi Twoje słowo i światłem dla mojej ścieżki.",
      "Przysiągłem i dotrzymam, że będę strzegł Twoich sprawiedliwych wyroków.",
      "Jestem bardzo utrapiony, Jahwe! Daj mi życie według słowa Twego.",
      "Dar moich ust przyjmijże łaskawie, Jahwe, i naucz mnie Twoich przykazań.",
      "Moje życie jest w ciągłym niebezpieczeństwie, ale ja nie zapominam o Twojej nauce.",
      "Grzesznicy zastawili na mnie sidła, lecz ja nie odstępuję od Twoich przykazań.",
      "Moim dziedzictwem są na zawsze Twoje przykazania, albowiem one są radością mojego serca.",
      "Nakłaniam serce moje do wypełnienia Twoich przykazań; nagroda za to wieczna.",
      "SamekNienawidzę ludzi chwiejnych, a miłuję Twoje prawo.",
      "Tyś obroną moją i tarczą moją, ufam Twoim słowom.",
      "Odstąpcie ode mnie, złoczyńcy! Chcę zachowywać przykazania mojego Boga!",
      "Wspieraj mnie według słowa Twego, abym miał życie; i nie dozwól, bym był zawstydzony w mojej nadziei.",
      "Podtrzymuj mnie, a będę zbawiony i zawsze będę się wpatrywał w Twoje nakazy.",
      "Ty odrzucasz wszystkich, którzy odstępują od Twoich przykazań, albowiem ich myśli są oszustwem.",
      "Za rdzę uważasz wszystkich grzeszników ziemi, dlatego miłuję Twoje przykazania.",
      "Drży moje ciało ze strachu przed Tobą i lęka się Twoich wyroków.",
      "AjinWypełniam prawo i sprawiedliwość; nie pozostawiaj mnie dręczycielom moim.",
      "Poręcz za sługą Twoim dla jego dobra, aby nie szkodzili mi złoczyńcy.",
      "Oczy moje tęsknią do Twego zbawienia, do słowa Twojej sprawiedliwości.",
      "Postąp ze sługą Twoim według Twojej łaskawości i naucz mnie Twoich przepisów!",
      "Sługą Twoim jestem, daj mi rozsądek, abym zrozumiał Twoje nakazy.",
      "Jest czas na działanie, Jahwe; złamano Twoje przykazania.",
      "Przeto miłuję Twoje przykazania bardziej niż złoto i szczere złoto.",
      "Przeto uznaję za słuszne wszystkie Twoje przykazania, wszelkiej zaś drogi kłamstwa — nienawidzę.",
      "PeCudownymi dziełami są Twoje prawa, przeto zachowuje je moja dusza,",
      "Wyjaśnienie słów Twoich oświeca, użycza mądrości prostaczkom.",
      "Usta otwieram i wzdycham, bo tęsknię za Twoimi przykazaniami.",
      "Obróć się ku mnie i bądź mi łaskawy według postanowienia odnośnie do tych, którzy miłują Twoje imię.",
      "Umocnij kroki moje przez Twe słowo i nie dozwól, aby zapanowało nade mną jakieś zło!",
      "Wybaw mnie od udręki człowieka, abym strzegł Twoich przepisów.",
      "Słudze Twemu okaż światło Twojego oblicza i naucz mię Twoich ustaw.",
      "Potoki łez wypływają z moich oczu, ponieważ nie przestrzega się Twojego prawa.",
      "SadeSprawiedliwy jesteś, Jahwe, i sprawiedliwe są Twoje wyroki.",
      "Wydałeś Twe przepisy sprawiedliwe, odznaczające się wielką wiernością.",
      "Pożera mnie gorliwość moja, ponieważ moi wrogowie zapominają o Twoich nakazach.",
      "Bardzo czyste jest Twoje słowo, a Twój sługa miłuje je.",
      "Mały jestem i wzgardzony, ale nie zapominam o nakazach.",
      "Sprawiedliwość Twoja jest sprawiedliwością na wieki, a prawo Twoje jest prawdą.",
      "Ucisk i utrapienie spadły na mnie, jednak Twe przykazania są dla mnie rozkoszą.",
      "Sprawiedliwe są Twoje prawa na wieki, daj mi je zgłębić, a zachowam życie.",
      "QofCałym sercem wołam: wysłuchaj mię, Jahwe, a będę strzegł Twoich przepisów.",
      "Wołam do Ciebie — wybaw mię, a będę zachowywał Twoje przykazania.",
      "Wstaję o świcie i wołam: słowu Twojemu ufam.",
      "Moje oczy uprzedzają świtanie, aby rozmyślać o Twoim słowie.",
      "Słuchaj mojego wołania według łaskawości Twojej, Jahwe, według wyroków Twoich daj mi życie.",
      "Zbliżają się prześladowcy złośliwi, oddalili się od Twojego prawa.",
      "Blisko jesteś, Jahwe, i wszystkie Twoje przykazania są prawdą.",
      "Od dawna wiem z Twoich przykazań, żeś je ustanowił na wieki.",
      "ReszPopatrz na moją nędzę i wybaw mnie, albowiem nie zapomniałem o Twoim prawie.",
      "Broń mojej sprawy i wybaw mnie, daj mi życie według Twojego słowa!",
      "Daleko od grzeszników zbawienie, albowiem nie troszczą się o Twoje przepisy.",
      "Miłosierdzie Twoje jest wielkie, Jahwe, według Twego wyroku daruj im życie.",
      "Liczni są moi prześladowcy i ciemiężcy, lecz ja nie odstępuję od Twoich przykazań.",
      "Widzę niewiernych i wstręt mną wstrząsa, albowiem nie strzegą Twojego słowa.",
      "Patrz, jak ukochałem Twoje nakazy, Jahwe, według łaskawości Twojej obdarz mnie życiem!",
      "Istotą słowa Twego prawda, i wieczne są wszystkie przepisy Twej sprawiedliwości.",
      "SzinKsiążęta prześladują mnie bez powodu, ale tylko przed Twoimi słowami drży moje serce.",
      "Odczuwam radość z powodu Twojego słowa jak ten, który znalazł bogaty łup.",
      "Nienawidzę kłamstwa i brzydzę się, Twoje prawo miłuję.",
      "Siedem razy dziennie wielbię Cię z powodu sprawiedliwych Twoich wyroków.",
      "Pokój obfity mają, którzy miłują Twe prawo, i nie ma dla nich nieszczęśliwego wypadku.",
      "Oczekuję na Twoją pomoc, Jahwe, i pełnię Twoje przykazania.",
      "Strzeże dusza moja Twoich przykazań i miłuje je bardzo.",
      "Wypełniam Twoje nakazy i przykazania Twoje, albowiem drogi moje są przed Tobą otwarte.",
      "TawNiech zbliży się moje wołanie przed oblicze Twoje, Jahwe; według słowa Twego obdarz mnie rozumem!",
      "Niech dojdzie moje błaganie przed Ciebie, według słowa Twego wybaw mnie!",
      "Niech wargi moje wytrysną pochwałą, albowiem nauczyłeś mnie praw swoich.",
      "Niech język mój opiewa słowo Twoje, albowiem wszystkie Twoje prawa są sprawiedliwe.",
      "Niech będzie ręka Twoja pomocą moją, albowiem wybrałem przykazania Twoje.",
      "Tęsknię za Twoją pomocą, Jahwe, a Twoje prawo jest dla mnie rozkoszą.",
      "Oby żyła dusza moja, abym Cię mógł chwalić i by mnie wspomagały wyroki Twoje!",
      "Błąkam się jak owca zgubiona; szukaj Twego sługi, albowiem przykazań Twoich nie zapomniałem."
    ],
    [
      "Pieśń pielgrzymów.Do Jahwe wołam w moim ucisku i wybawi mię.",
      "Jahwe, wybaw mnie od warg kłamliwych, od języka oszukańczego.",
      "Co ci da i co ci doda, języku kłamliwy?",
      "Strzały wojownika ostre; z jałowca żarzące się węgle!",
      "Biada mi, że przebywam w Mesek, że mieszkam w namiotach Kedaru.",
      "Zbyt długo przebywa dusza moja z ludźmi nienawidzącymi pokoju.",
      "Ja pokojem! A gdy mówię — to oni — o wojnie."
    ],
    [
      "Pieśń pielgrzymów.Podnoszę oczy moje ku górom... Skądże przyjdzie dla mnie pomoc?",
      "Pomoc moja od Jahwe, Stwórcy nieba i ziemi.",
      "On nie zezwoli potknąć się twej nodze ani się nie zdrzemnie twój stróż.",
      "Tak nie zdrzemnie się ani nie zaśnie Stróż Izraela.",
      "Jahwe stróżem twoim. Jahwe cieniem twoim po twojej prawicy.",
      "Za dnia słońce cię nie porazi ani księżyc w nocy.",
      "Jahwe cię ustrzeże od wszelkiego zła, Stróż duszy twojej.",
      "Jahwe niech strzeże wyjścia i wejścia twego, teraz i na wieki."
    ],
    [
      "Pieśń pielgrzymów; Dawida.Ucieszyłem się, bo mi powiedzieli: „Pójdziemy do domu Jahwe!”",
      "Stanęły nasze nogi w bramach twoich, Jeruzalem.",
      "Jeruzalem zbudowane, jak miasto, całe w jedno zespolone.",
      "Tam pielgrzymują pokolenia, pokolenia Izraela, według prawa w Izraelu? wielbieniu imienia Jahwe.",
      "Tak tam stoją trony sędziowskie, trony dla domu Dawidowego.",
      "Proście o pokój dla Jeruzalem, niech żyją w szczęściu ci, którzy cię miłują!",
      "Niech będzie pokój w warowniach twoich, bezpieczeństwo w twoich pałacach!",
      "Przez wzgląd na braci i rodaków moich, będę ci życzył pokoju.",
      "Przez wzgląd na dom Jahwe, Boga naszego, będę zabiegał o dobro dla ciebie."
    ],
    [
      "Pieśń pielgrzymów.Do Ciebie wznoszę oczy moje, który panujesz w niebie.",
      "Oto jak oczy sług patrzą na rękę swych panów, jak oczy służebnicy na rękę swej pani, tak oczy nasze — na Jahwe, naszego Boga, aż nam okaże łaskę.",
      "Okaże nam łaskę, okaże nam łaskę, Jahwe, okaże, bośmy bardzo nasyceni wzgardą.",
      "Dusza nasza jest nasycona bardzo wzgardą zadufanych w sobie, urąganiem pewnych siebie."
    ],
    [
      "Pieśń pielgrzymów; Dawida.Jeśliby Jahwe nie był z nami — mógłby Izrael powiedzieć —",
      "jeśliby Jahwe nie był z nami, to, gdy ludy przeciw nam powstają,",
      "wówczas połknęłyby nas żywych; gdyby gniew zapłonął przeciw nam,",
      "wówczas wody zatopiłyby nas, potok zanurzyłby nas;",
      "wówczas przeszłyby nad nami wynoszące się wody.",
      "Błogosławiony Jahwe, że nas nie wydał na pożarcie ich kłom.",
      "Nasze życie, jak życie ptaka wymknęło się z sideł ptaszników, sidło się rozerwało i myśmy się uwolnili.",
      "Pomoc nasza — w imieniu Jahwe, który stworzył niebo i ziemię."
    ],
    [
      "Pieśń pielgrzymów.Ci, którzy ufają w Jahwe, są jak góra Syjon, która się nie chwieje, lecz trwa wiecznie.",
      "Jerozolimę okalają góry, a Jahwe otacza lud swój teraz i na wieki.",
      "Nie pozostanie bowiem berło bezbożne nad posiadłością sprawiedliwych, aby nie mogli wyciągnąć sprawiedliwi swych rąk ku bezprawiu.",
      "Jahwe postępuje dobrze z dobrymi i z tymi, którzy są prawego serca.",
      "Ale tych, którzy zbaczają na kręte drogi, odrzuci Jahwe ze złoczyńcami. Pokój nad Izraelem!"
    ],
    [
      "Pieśń pielgrzymów.Gdy Jahwe odmienił los Syjonu, byliśmy jak śniący.",
      "Wówczas napełnił usta nasze śmiech, a język nasz — radość.",
      "Wtedy mówiono pośród pogan: „Jahwe dokonał dla nich wielkich rzeczy”.",
      "Odwróć, Jahwe, nasz los jak potok w ziemi południowej.",
      "Ci, którzy sieją we łzach — zbierać będą w radości.",
      "Idą, idą powoli i płaczą, niosąc ziarno do siania. Będą wracać z radością i nieść swoje snopy."
    ],
    [
      "Pieśń pielgrzymów; Salomona.Jeśli Jahwe nie zbuduje domu, na próżno trudzą się jego budowniczowie; jeśli Jahwe nie ochroni miasta, na próżno czuwają straże.",
      "Na próżno wam wcześnie wstawać, jak i późno kłaść się na spoczynek — spożywać będziecie chleb w utrudzeniu: to samo daj oblubieńcowi swemu podczas snu.",
      "Oto darem Jahwe są dzieci, nagrodą owoc jego żywota.",
      "Czym są strzały w ręku wojownika, tym synowie zrodzeni w młodości.",
      "Szczęśliwy mąż, który nimi napełnił swój kołczan. Nie zawiedzie się podczas sporu z wrogami w bramie miasta."
    ],
    [
      "Pieśń pielgrzymów.Szczęśliwy, kto się boi Jahwe i chodzi Jego drogami!",
      "Z dochodu rąk twoich będziesz się żywił, szczęśliwym będziesz i dobrze ci będzie.",
      "Małżonka twoja będzie jak owocujący szczep winny w zaciszu twego domostwa. Synowie twoi jak gałązki oliwne dokoła twego stołu.",
      "Tak oto błogosławiony będzie mąż, który boi się Jahwe.",
      "Niech ci błogosławi Jahwe z Syjonu, abyś oglądał pomyślność Jeruzalem po wszystkie dni życia twego.",
      "Abyś oglądał synów, twoich synów, pokój nad Jeruzalem!"
    ],
    [
      "Pieśń pielgrzymów.Wielce dręczyli mnie od młodości mojej — może powiedzieć Izrael —",
      "wielce dręczyli mnie od młodości mojej, jednak mnie nie zniszczyli.",
      "Na moim grzbiecie orali oracze, porobili długie swe bruzdy.",
      "Ale Jahwe sprawiedliwy porozrywał więzy złoczyńców.",
      "Winni być zawstydzeni i cofnąć się wszyscy, którzy nienawidzą Syjonu.",
      "Winni być podobni do trawy na dachu, którą wiatr wschodni wypala,",
      "którą kosiarz nie napełni swej dłoni ani wiążący snopy — swej ręki.",
      "I nie powiedzą przechodnie: „Błogosławieństwo Jahwe wam. Błogosławimy wam w imię Jahwe!”"
    ],
    [
      "Pieśń pielgrzymów.Z głębokości wołam do Ciebie, Jahwe.",
      "Panie wysłuchaj głosu mojego! Niech uszy Twoje będą uważne na głos błagania!",
      "Jeślibyś pamiętał o winach naszych, Jahwe, Panie, to któż się ostoi?",
      "Jednak u Ciebie jest przebaczenie, aby się bano Ciebie.",
      "Pokładam nadzieję w Jahwe, pokłada nadzieję dusza moja i oczekuje na Twoje słowo.",
      "Dusza moja oczekuje na Pana bardziej niż strażnicy poranka, niż stróże poranka.",
      "Oczekuj, Izraelu, na Jahwe, albowiem u Jahwe jest łaskawość i obfite jest u Niego wybawienie.",
      "On sam wybawi Izraela od wszystkich jego przewin."
    ],
    [
      "Pieśń pielgrzymów; Dawida.Jahwe, moja dusza nie wywyższa się i nie wynoszą się oczy moje ani nie chodzę za czymś wielkim i co byłoby dla mnie cudowne.",
      "Zaiste, uspokoiłem się i uciszyłem mą duszę; jak uspokaja się dziecię przy matce, tak uspokoiła się dusza moja.",
      "Izraelu, oczekuj na Jahwe teraz i na zawsze!"
    ],
    [
      "Pieśń pielgrzymów.Wspomnij, Jahwe, na Dawida, na wszystkie jego trudy.",
      "On przysiągł Jahwe, ślub złożył Mocarzowi Jakuba:",
      "„Nie wstąpię do mieszkania mego domu, nie położę się na posłaniu mego odpoczynku.",
      "Nie użyczę snu oczom moim ani zdrzemnięcia powiekom moim.",
      "Dopóki nie znajdę miejsca dla Jahwe, mieszkania dla Mocarza Jakuba”.",
      "Oto usłyszeliśmy o niej w Efrata, znaleźliśmy ją na polach Jaara.",
      "Wejdźmy do mieszkania Jego, padnijmy na twarz u podnóżka stóp Jego.",
      "Powstań, Jahwe, z miejsca odpocznienia Twego, Ty i arka Twej mocy!",
      "Kapłani Twoi niech się odzieją sprawiedliwością, a wierni Twoi niech śpiewają radośnie!",
      "Przez wzgląd na Twego sługę, Dawida, nie odrzucaj pomazańca Twego!",
      "Jahwe złożył Dawidowi przysięgę i nie cofnie swego słowa: „Owoc żywota Twojego osadzę na tronie Twoim.",
      "Jeżeli synowie Twoi zachowają moje przymierze i przykazania moje, jakie im ogłosiłem, wtedy i synowie ich na wieki zasiądą na tronie Twoim”.",
      "Albowiem Jahwe wybrał Syjon i przeznaczył go na mieszkanie dla siebie:",
      "„Tu miejsce odpocznienia mego na wieki, tutaj zamieszkam, gdyż upodobałem je sobie.",
      "Zasobom jego będę błogosławił, jego ubogich nasycę chlebem.",
      "Jego kapłanów odzieję zbawieniem, a jego święci śpiewać będą radośnie.",
      "Wzbudzę tam moc dla Dawida i przygotuję lampę pomazańcowi mojemu.",
      "Odzieję wstydem jego nieprzyjaciół a nad nim zabłyśnie mój diadem”."
    ],
    [
      "Pieśń pielgrzymów; Dawida.Oto jak dobrze i przyjemnie, gdy bracia razem mieszkają.",
      "Jest to jak cenny olejek na głowie, który spływa na brodę, na brodę Aarona sięgającą skraju jego szaty.",
      "Jest to jak rosa Hermonu, która spada na góry Syjonu. Tam bowiem Jahwe zsyła błogosławieństwo, życie na wieki wieczne."
    ],
    [
      "Pieśń pielgrzymów.Oto błogosławcie Jahwe, wszyscy słudzy Jahwe, którzy stoicie w domu Jahwe w nocy.",
      "Podnieście ręce wasze ku świątyni i błogosławcie Jahwe!",
      "Niech cię błogosławi Jahwe z Syjonu, który stworzył niebo i ziemię!"
    ],
    [
      "Alleluja. Chwalcie imię Jahwe, chwalcie je, słudzy Jahwe,",
      "wy, którzy stoicie w domu Jahwe, na dziedzińcach Boga naszego.",
      "Chwalcie Jahwe, gdyż dobry jest Jahwe, grajcie Jego imieniu, gdyż jest ono miłe.",
      "Albowiem wybrał sobie Jahwe Jakuba, Izraela uczynił własnością swoją.",
      "Tak, wyznaję to, że Jahwe jest wielki, nasz Bóg jest ponad wszystkich bogów.",
      "Cokolwiek Jahwe zechce, to wykonuje w niebie i na ziemi, w morzach i we wszystkich praoceanach.",
      "On wyprowadza chmury z krańców ziemi, zsyła deszcze z błyskawicami, dobywa wiatr ze swoich komór.",
      "On to pobił pierworodnych Egiptu, od człowieka aż do zwierzęcia.",
      "Zesłał znaki i cuda do wnętrza Egiptu przeciw faraonowi i wszystkim jego sługom.",
      "On to pobił wiele narodów i pozabijał potężnych królów:",
      "Sehona, króla Amorejczyków, Oga, króla Baszanu, i wszystkich królów Kanaanu.",
      "A ziemię ich dał w dziedzictwo, w dziedzictwo Izraelowi, ludowi swemu.",
      "Jahwe! Twoje imię trwa na wieki, Jahwe — pamięć o Tobie przez wszystkie pokolenia.",
      "Albowiem Jahwe będzie sądził swój lud i nad sługami swoimi okaże litość.",
      "Bogowie pogan są ze srebra i złota, dziełem są oni rąk ludzkich.",
      "Mają usta, a nie mówią, mają oczy, a nie widzą.",
      "Mają uszy, a nie słyszą; nie mają żadnego tchnienia w swych ustach.",
      "Podobni są do nich ich twórcy oraz wszyscy, którzy im ufają.",
      "Domu Izraela, błogosławcie Jahwe, domu Aarona, błogosławcie Jahwe!",
      "Domu Lewiego, błogosławcie Jahwe, wy, którzy boicie się Jahwe, błogosławcie Jahwe!",
      "Niech będzie błogosławiony Jahwe z Syjonu, który mieszka w Jeruzalem! Alleluja."
    ],
    [
      "Wysławiajcie Jahwe, bo dobry, albowiem na wieki trwa Jego łaskawość.",
      "Wysławiajcie Boga nad bogami, albowiem na wieki trwa Jego łaskawość.",
      "Wysławiajcie Pana nad panami, albowiem na wieki trwa Jego łaskawość.",
      "Tego, który wielkie cuda sam czyni, albowiem na wieki trwa Jego łaskawość.",
      "Tego, który mądrze uczynił niebiosa, albowiem na wieki trwa Jego łaskawość.",
      "Tego, który umocnił ziemię nad wodami, albowiem na wieki trwa Jego łaskawość.",
      "Tego, który uczynił wielkie światła, albowiem na wieki trwa Jego łaskawość.",
      "Słońce, aby rządziło dniem, albowiem na wieki trwa Jego łaskawość.",
      "Księżyc i gwiazdy, aby rządziły nocą, albowiem na wieki trwa Jego łaskawość.",
      "Tego, który pobił Egipt w jego pierworodnych, albowiem na wieki trwa Jego łaskawość.",
      "I wyprowadził Izraela spośród nich, albowiem na wieki trwa Jego łaskawość.",
      "Ręką mocną i ramieniem podniesionym, albowiem na wieki trwa Jego łaskawość.",
      "Tego, który rozdzielił Morze Czerwone na części, albowiem na wieki trwa Jego łaskawość.",
      "I przeprowadził Izraela środkiem jego, albowiem na wieki trwa Jego łaskawość.",
      "Wpędził faraona i wojsko jego w Morze Czerwone, albowiem na wieki trwa Jego łaskawość.",
      "Tego, który prowadził lud swój przez pustynię, albowiem na wieki trwa Jego łaskawość.",
      "Tego, który pobił potężnych królów, albowiem na wieki trwa Jego łaskawość.",
      "Tego, który pozabijał królów potężnych, albowiem na wieki trwa Jego łaskawość.",
      "Sehona, króla Amorejczyków, albowiem na wieki trwa Jego łaskawość.",
      "Oga, króla Baszanu, albowiem na wieki trwa Jego łaskawość.",
      "I dał im ziemię — ich dziedzictwo, albowiem na wieki trwa Jego łaskawość.",
      "W dziedzictwo Izraelowi, słudze swojemu, albowiem na wieki trwa Jego łaskawość.",
      "Który pamiętał o nas w poniżeniu naszym, albowiem na wieki trwa Jego łaskawość.",
      "I wybawił nas od naszych wrogów, albowiem na wieki trwa Jego łaskawość.",
      "Daje pokarm wszelkiemu ciału, albowiem na wieki trwa Jego łaskawość.",
      "Wysławiajcie Boga niebios, albowiem na wieki trwa Jego łaskawość."
    ],
    [
      "Nad rzekami babilońskimi siedzieliśmy i płakaliśmy na wspomnienie Syjonu.",
      "Na wierzbach tamtejszych zawiesiliśmy cytry nasze.",
      "Tam to domagali się od nas pieśni ci, którzy nas uprowadzili do niewoli, a ciemięzcy nasi — radości: „Zaśpiewajcie nam jakąś pieśń o Syjonie!” .",
      "Jakże możemy śpiewać, o Jahwe, na obcej ziemi?",
      "Jeruzalem, jeśli zapomnę o tobie, to możesz Ty [Boże] zapomnieć o mojej prawicy.",
      "Niech język przyschnie mi do podniebienia, jeśli nie będę pamiętał o tobie, jeśli nie postawię Jeruzalem na czoło mojej radości.",
      "Pamiętaj, Jahwe, synom Edomu o dniu Jeruzalem. Oni to mówili: „Burzcie, burzcie nawet jej fundamenty!”",
      "Córo Babilonu, burzycielko, szczęśliwy, kto odpłaci tobie to, co nam uczyniłaś.",
      "Szczęśliwy, kto pochwyci i rozbije twe niemowlęta o skałę."
    ],
    [
      "Dawida.Będę Cię chwalił całym sercem moim, będę Ci śpiewał psalm wobec niebian.",
      "Upadnę przed Twoim świętym przybytkiem i będę wysławiał Twe imię za łaskę i wierność, bo wywyższyłeś ponad wszystko Twe imię i Twą obietnicę.",
      "W dniu, gdym Cię wzywał, wysłuchałeś mnie, użyczyłeś siły mojej duszy.",
      "Będą Cię sławili, Jahwe, wszyscy królowie ziemi, gdy usłyszą słowa ust Twoich.",
      "I opiewać będą drogi Jahwe, albowiem wielka jest chwała Jahwe.",
      "Zaiste, wielki jest Jahwe, a jednak widzi niskiego, a tego, który się wynosi, poznaje z daleka.",
      "Gdy szedłem pośród utrapienia, Tyś mię zachował przy życiu, mimo złości mych wrogów wyciągniesz rękę Twoją i ocali mnie prawica Twoja.",
      "Jahwe dokona tego dla mnie. Jahwe, Twoja łaskawość jest wieczna, nie opuszczaj dzieła rąk Twoich!"
    ],
    [
      "Dyrygentowi chóru: psalm Dawida.Jahwe, Ty mnie przenikasz i znasz.",
      "Ty wiesz, kiedy usiądę i kiedy powstanę, poznajesz moją myśl z daleka.",
      "Śledzisz moje chodzenie i mój wypoczynek i wszystkie moje drogi badasz.",
      "Jeszcze nie ma słowa na języku moim oto Ty, Jahwe, znasz je już dobrze.",
      "Obejmujesz mnie z przodu i z tyłu i kładziesz na mnie Twą rękę.",
      "Przedziwna jest dla mnie Twa wiedza, zbyt wysoka, iż nie mogę jej pojąć.",
      "Dokąd ucieknę przed Twoim duchem i dokąd się schronię przed Twoim obliczem?",
      "Jeśli wstąpię do nieba — tam jesteś, jeśli położę się w szeolu — tam będziesz.",
      "Jeśli wezmę skrzydła jutrzenki, jeśli zamieszkam na krańcach morza.",
      "Także tam zawiedzie mnie ręka Twoja i ujmie mię prawica Twoja.",
      "Powiem zaś „Niech mnie ciemność okryje, a noc powstrzyma dla mnie światło” —",
      "nawet ciemność nie jest ciemna dla Ciebie, a noc jak dzień będzie jasna, ciemność dla Ciebie jak światłość.",
      "Oto Ty utworzyłeś moje nerki, utkałeś je w łonie mej matki.",
      "Wysławiam Cię za to, że zdumiewająco mnie wyróżniasz, za cudowne Twoje dzieła, moją duszę znasz od dawna.",
      "Nie była zakryta żadna kość przed Tobą, kiedy formowałem się w skrytości i gdy tworzyłeś mnie w głębi ziemi.",
      "Twe oczy widziały me czyny, w księdze Twej wszystkie one były zapisanie; dni moje zostały określone, gdy jeszcze żadnego z nich nie było.",
      "Jak niezrozumiałe dla mnie są Twe myśli, Boże, jak wielka jest ich liczba!",
      "Gdybym je chciał zliczyć, więcej ich niż piasku; gdybym skończył, wciąż przy Tobie jestem.",
      "Obyś zgładził, Boże, bezbożnego, a wy mężowie krwi odstąpcie ode mnie.",
      "Wzywają Cię w kłótni, fałszywie przysięgają na Ciebie.",
      "Nienawidzących Cię, Jahwe, nienawidzę, powstających przeciw Tobie — mam w obrzydzeniu.",
      "Głęboką nienawiścią ich nienawidzę; stali się wrogami moimi.",
      "Przeniknij mnie, Boże, i poznaj serce moje; zbadaj mnie i poznaj moje myśli;",
      "a zobacz, czy nie kroczę drogą zła i prowadź mnie drogą odwieczną!"
    ],
    [
      "Dyrygentowi chóru; psalm Dawida.Wybaw mnie, Jahwe, od człowieka złego, zachowaj mnie od męża gwałtownego:",
      "od tych, którzy obmyślają zło w sercu, każdego dnia wszczynają spory,",
      "ostrzą swe języki jak wąż, jad żmii jest na ich wargach.",
      "Strzeż mnie, Jahwe, od rąk bezbożnika, wybaw mnie od męża gwałtu, który zamierza zachwiać moje kroki.",
      "Pyszni zastawiają na mnie sidła, złoczyńcy rozciągają powrozy, obok drogi umieszczają na mnie pułapkę.",
      "Mówię do Jahwe: Jesteś Bogiem moim, usłysz, o Jahwe, moje głośne wołanie!",
      "Jahwe, Panie mój, mocy mojego zbawienia, Ty osłaniasz w dzień walki moją głowę.",
      "Nie spełniaj, o Jahwe, żądań bezbożnika, nie pozwól, żeby się powiódł jego plan! Niech nie podnoszą",
      "głowy wokół mnie lekceważący, niech zło ich warg nie dosięgnie!",
      "Niech węgiel spadnie na nich, niech ich strąci do ognia, do przepaści, aby się nie podnieśli!",
      "Człowiek języka niech się nie ostoi w kraju, człowiek brutalny — ukarz go nieszczęściem.",
      "Wiem, że Jahwe prowadzi sprawę ubogiego i biednym przyznaje prawo.",
      "Zapewne, sprawiedliwi będą chwalić Twoje imię, prawi zamieszkają przed Twoim obliczem."
    ],
    [
      "Psalm Dawida.Jahwe, wzywam Cię, pośpiesz mi z pomocą; wysłuchaj głosu mego, gdy wołam do Ciebie.",
      "Moja modlitwa niech wznosi się jak kadzidło ku Tobie, a podniesienie rąk moich — jak bezkrwawa ofiara wieczorna!",
      "Postaw, Jahwe, straż przy moich ustach, obronę — przy bramie warg moich!",
      "Nie skłaniaj mego serca do złego słowa, do popełnienia czynów niegodziwych — bym nigdy z ludźmi, którzy czynią nieprawość, nie jadał ich potraw wybornych.",
      "Sprawiedliwy może mnie uderzyć, a pobożny — skarcić, jednak oliwa bezbożnego niech nigdy mej głowy nie zdobi. Zawsze moja modlitwa sprzeciwia się ich złości.",
      "A kiedy ich sędziowie popadli w moc Bożą, zrozumieli, jak łagodne były me słowa.",
      "Jak gruzy rozoranej ziemi, tak będą rozrzucone ich kości nad otchłanią.",
      "Do Ciebie, Jahwe, Panie, zwracam moje oczy, do Ciebie się uciekam, nie gub mojej duszy.",
      "Strzeż mnie od sideł, które zastawili na mnie, i od pułapek wyrządzających zło.",
      "Niechaj bezbożni wpadną w sieci moje, podczas gdy ja ujdę cało."
    ],
    [
      "Pieśń pouczająca Dawida, gdy był w jaskini. Modlitwa.Głośno wołam do Jahwe, głośno Jahwe błagam.",
      "Wylewam przed Nim skargę, opowiadam Mu d moim ucisku.",
      "Gdy omdlewa we mnie duch mój, Ty znasz moją ścieżkę. Na drodze, którą chodzę, zastawili sidła na mnie.",
      "Patrz na prawo i zobacz: nie ma nikogo, kto by na mnie uważał, znikła dla mnie ucieczka, nikt się nie troszczy o moje życie.",
      "Wołałem do Ciebie, Jahwe, powiedziałem: Tyś moim schronieniem, Tyś działem moim w krainie żyjących.",
      "Zważ na moje wołanie, bom bardzo udręczony, wybaw mnie od prześladowców moich, bo mocniejsi są ode mnie.",
      "Wyprowadź mnie z więzienia, abym wysławiał imię Twoje. Zbiorą się koło mnie sprawiedliwi, gdy mi swą dobroć okażesz."
    ],
    [
      "Psalm Dawida.Jahwe! Wysłuchaj moją prośbę, nastaw ucho na mój jęk, według wierności Twej odpowiedz mi, według sprawiedliwości Twej!",
      "Nie chodź do sądu ze sługą Twoim, nikt bowiem z żyjących nie jest sprawiedliwym przed Tobą.",
      "Nieprzyjaciel bowiem nastaje na moją duszę, depcze na ziemi moje życie, wtrąca mnie w ciemności, jak zmarłych na zawsze.",
      "Słabnie we mnie duch mój, trwoży się we mnie serce moje.",
      "Pamiętam o dniach dawnych, rozważam o wszystkich czynach Twoich, zagłębiam się w dziele rąk Twoich.",
      "Wyciągam ręce moje ku Tobie; dusza moja jak ziemia spragniona Ciebie.",
      "Pośpiesznie odpowiedz mi, Jahwe, omdlewa mój duch. Nie zakrywaj oblicza Twego przede mną, abym się nie upodobnił do wstępujących do grobu.",
      "Daj mi usłyszeć już rankiem o Twojej łaskawości, albowiem w Tobie zaufałem. Wskaż mi drogę, jaką iść winienem, ponieważ do Ciebie wznoszę duszę moją.",
      "Uwolnij mnie od nieprzyjaciół moich, Jahwe, albowiem u Ciebie się ukrywam.",
      "Naucz mię wypełniać Twoją wolę, gdyż Ty jesteś Bogiem moim. Duch Twój dobry, niechaj mię prowadzi po równej ziemi.",
      "Dla imienia Twego, Jahwe, zachowaj mię przy życiu, według sprawiedliwości wyprowadź duszę moją z udręki!",
      "Według łaskawości zaś wygub moich wrogów i zniszcz wszystkich, którzy dręczą moją duszę, albowiem jestem Twoim sługą."
    ],
    [
      "Dawida.Błogosławiony Jahwe, skało moja, On moje ręce nauczył szermierki, pięści moje — prowadzenia walki.",
      "Siło moja i moja twierdzo, warownio moja i mój wybawco, tarczo moja [schronienie], do którego się uciekam, Tyś poddał lud pod moją władzę.",
      "Jahwe, któż jest człowiek, że się nim troszczysz, syn człowieczy, że o nim pamiętasz?",
      "Człowiek podobny jest do tchnienia, dni jego jak cień, który mija.",
      "Jahwe, rozciągnij Twe niebiosa i zstąp, dotknij gór i niechaj zadymią.",
      "Zabłyśnij błyskawicą i rozprosz ich, wyślij Twe strzały i pomieszaj ich.",
      "Wyciągnij ręce swe z wysoka, wybaw mię i ratuj mię z wód wielkich, z ręki cudzoziemców,",
      "których usta wypowiadają kłamstwo, a prawica ich jest prawicą oszustwa.",
      "Boże, pieśń nową zaśpiewam Tobie, na harfie dziesięciostrunowej zagram Tobie.",
      "Ty dałeś królom zwycięstwo, Ty wyratowałeś Dawida, sługę Twego, od miecza srogiego.",
      "Wyrwij mnie, i wybaw z ręki cudzoziemców, których usta wypowiadają kłamstwo, a prawica ich jest prawicą oszukańczą.",
      "Szczęśliwi niech będą nasi synowie, jak rośliny rozrośnięte w swej młodości, córki nasze — jak kolumny narożne, wyrzeźbione na wzór [kolumn] świątyni.",
      "Spichlerze nasze niech pełne będą [zboża] i zaopatrzone wszelkimi płodami. Owce nasze niech się mnożą w tysiące, niech się rozradzają w dziesięć tysięcy na naszych polach.",
      "Niech woły nasze będą ciężkie, bez szkody i bez straty. I niech nie będzie narzekania na ulicach naszych!",
      "Szczęśliwy lud, którego Bogiem jest Jahwe!"
    ],
    [
      "Hymn Dawida.AlefWywyższam Cię, Boże mój, Królu, i błogosławię imię Twoje na wieki i zawsze!",
      "BetPrzez cały dzień chcę Ci błogosławić i wychwalać Twe imię na wieki wieków.",
      "GimelWielki jest Jahwe i bardzo godzien chwały, a wielkość Jego jest niezgłębiona.",
      "DaletPokolenie pokoleniu głosi Twoje dzieła i opowiada o Twoich czynach.",
      "HeWspaniałą chwałę majestatu Twego słowa opiewam cudowne czyny Twoje.",
      "WawMówić będę o potędze strasznych dzieł Twoich i o wielkości Twojej — opowiadać.",
      "ZajinPamięć o wielkiej Twej dobroci będą zwiastować, a sprawiedliwość Twoją radośnie opiewać.",
      "ChetŁaskawy i miłosierny jest Jahwe, powolny do gniewu i wielkiej łaski;",
      "a miłosierdzie Jego nad wszystkimi stworzeniami.",
      "JodNiech Cię wielbią, Jahwe, wszystkie Twe stworzenia, a pobożni Twoi niech Cię błogosławią!",
      "KafNiech mówią o chwale Twego królestwa i niech rozpowiadają o Twojej potędze.",
      "LamedAby głosił ludziom o Jego czynach i wspaniałą chwałę Jego królestwa.",
      "MemKrólestwo Twoje jest królestwem wiecznym, a panowanie Twoje trwa przez wszystkie pokolenia.",
      "SamekJahwe podpiera wszystkich, którzy upadają, i prostuje wszystkich, którzy się pochylili.",
      "AjinOczy wszystkich w Tobie pokładają nadzieję, a Ty dajesz im pożywienie w stosownym czasie.",
      "PeOtwierasz rękę Twoją i nasycasz wszystko, co żyje.",
      "Sade Sprawiedliwy jest Jahwe na wszystkich drogach swoich i łaskawy we wszystkich dziełach swoich.",
      "QofBliski jest Jahwe dla wszystkich, którzy Go wzywają, dla wszystkich, którzy Go wzywają szczerze.",
      "ReszWypełnia życzenie bojących się Go, a wołania ich słucha i zbawia ich.",
      "SzinStrzeże Jahwe tych, którzy Go miłują, a wytraca wszystkich bezbożnych.",
      "TawPochwałę Jahwe niech głoszą usta i niech wszelkie ciało błogosławi święte imię Jego, na wieki wieków."
    ],
    [
      "Alleluja. Chwal, duszo moja, Jahwe!",
      "Będę chwalił Jahwe, jak długo żyję, będę śpiewał Bogu memu, póki istnieję.",
      "Nie pokładajcie nadziei w możnych ani w żadnym człowieku, bo w nim nie znajdzie się zbawienia.",
      "Duch go opuści, wróci do swej ziemi, wtedy zaginą wszystkie jego zamiary.",
      "Szczęśliwy, którego pomocą jest Bóg Jakuba; nadzieją Jahwe — jego Bóg,",
      "który stworzył niebiosa i ziemię, morze i wszystko, co w nich się znajduje. On dochowuje wierności na wieki,",
      "wymierza sprawiedliwość uciśnionym, daje chleb zgłodniałym, Jahwe uwalnia więźniów.",
      "Jahwe czyni, że ślepi widzą, Jahwe podtrzymuje zgnębionych, Jahwe miłuje sprawiedliwych.",
      "Jahwe strzeże obcych, sierotę i wdowę wspiera, lecz drogę grzeszników zatraca.",
      "Jahwe króluje na wieki, Bóg twój Syjonie po wszystkie pokolenia. Alleluja."
    ],
    [
      "Chwalcie Jahwe, albowiem dobrze jest wychwalać Boga naszego, albowiem miło jest śpiewać pieśń pochwalną.",
      "Jahwe buduje Jeruzalem, On zgromadza rozproszonych z Izraela,",
      "leczy tych, mających złamane serca, i koi ich boleści.",
      "Określa liczbę gwiazd, wszystkie z nich woła po imieniu.",
      "Wielki jest nasz Pan i bogaty w mocy, mądrość Jego jest niezgłębiona.",
      "Jahwe podnosi potrzebujących, bezbożnych aż ku ziemi pochyla.",
      "Odpowiedzcie Jahwe pieśnią dziękczynną, zagrajcie Bogu naszemu na cytrze.",
      "Okrywa niebiosa chmurami, przygotowuje deszcz dla ziemi, każe róść trawie na górach.",
      "Daje bydłu pokarm jego, młodym krukom, gdy o niego krakają.",
      "Nie ma upodobania w mocy rumaka ani nie ma upodobania w goleniach męża.",
      "Upodobanie ma Jahwe w tych, którzy się Go boją, którzy oczekują Jego łaski.",
      "Wielbij, Jeruzalem, Jahwe, chwal Boga żywego, Syjonie.",
      "Ponieważ umocnił zasuwy Twoich bram, pobłogosławił synom Twoim pośrodku ciebie.",
      "On udzielił pokoju granicom twoim, nasycił cię najlepszą pszenicą.",
      "Posłał na ziemię swój rozkaz, szybko biegnie Jego słowo.",
      "Daje śnieg jako wełnę, szron jako popiół rozsypuje.",
      "Rozrzuca grad jak okruchy; przed Jego mrozem któż się ostoi?",
      "Posyła słowo swoje i stapia go, każe wiać swemu wiatrowi, rozpływa się w wody.",
      "Oznajmił swe słowo Jakubowi, ustawy swe i prawa Izraelowi.",
      "Nie uczynił tak żadnemu narodowi, nie pouczył ich o swoich prawach. Alleluja."
    ],
    [
      "Alleluja. Chwalcie Jahwe z niebios, chwalcie na wysokościach!",
      "Chwalcie Go, wszyscy Jego aniołowie, chwalcie Go, wszystkie Jego wojska!",
      "Chwalcie Go, słońce i księżycu, chwalcie Go, wszystkie gwiazdy świetliste.",
      "Chwalcie Go, niebiosa niebios i wody, które są ponad niebiosami.",
      "Chwalcie imię Jahwe, albowiem rozkazał i zostały stworzone.",
      "Ustanowił je na zawsze i na wieki; wydał prawo, które nie minie.",
      "Chwalcie Jahwe z ziemi, potwory i wszystkie wody podziemne,",
      "ogniu i gradzie, śniegu i mgło, gwałtowny wietrze, co pełnisz Jego rozkaz,",
      "góry i wszystkie pagórki, drzewa owocowe i wszystkie cedry,",
      "zwierzęta dzikie i wszystko bydło, płazy i ptaki skrzydlate,",
      "królowie ziemi i wszystkie ludy, książęta i wszyscy sędziowie ziemi,",
      "młodzieńcy, a także dziewice, starcy razem z młodzieżą",
      "niechaj chwalą imię Jahwe — bo jedynie Jego imię jest wzniosłe, Jego majestat nad ziemię i niebiosa.",
      "Podniesie róg swojemu ludowi, chwała wszystkim wiernym Jego, synom Izraela — ludowi, który jest Mu bliski. Alleluja."
    ],
    [
      "Śpiewajcie Jahwe pieśń nową, wychwalajcie Go w zgromadzeniu pobożnych.",
      "Niech się cieszy Izrael ze swego Stwórcy, synowie Syjonu niech się cieszą ze swego Króla.",
      "Niech chwalą w pląsach Jego imię, niech grają Mu na bębnie i na cytrze.",
      "Bo ma upodobanie Jahwe w swoim ludzie, wsławia pokornych zwycięstwem.",
      "Niech cieszą się pobożni z Jego chwały, niech śpiewają wesoło na swoich łożach!",
      "Niech będzie pochwała Boga w ich gardle, a miecz obosieczny w ich ręku,",
      "aby dokonali pomsty nad ludami, kary nad narodami;",
      "aby związali łańcuchami ich królów, a dostojników ich zakuli w kajdany;",
      "aby wykonali nad nimi wyrok spisany: jest to chlubą dla wszystkich pobożnych. Alleluja."
    ],
    [
      "Chwalcie Jahwe! Chwalcie Boga w Jego świątyni, chwalcie Go pod mocnym Jego firmamentem.",
      "Chwalcie Go za Jego wielkie czyny, chwalcie Go za niezmierzoną Jego wielkość!",
      "Chwalcie Go dźwiękami trąb, chwalcie Go harfami i cytrami!",
      "Chwalcie Go bębnami i tańcami, chwalcie Go na strunach i na fletach!",
      "Chwalcie Go na dźwięczących cymbałach, chwalcie Go na brzmiących cymbałach!",
      "Wszelkie stworzenie niech chwali Jahwe! Chwalcie Jahwe."
    ]
  ],
  [
    [
      "Przysłowia Salomona, syna Dawida, króla izraelskiego,",
      "które służą do poznania mądrości i karności, do zrozumienia pouczeń o umiejętności,",
      "do zdobycia dobrych obyczajów, sprawiedliwości, praworządności i uczciwości,",
      "do przekazania niedoświadczonym rozwagi, a młodzieńcom wiedzy i przezorności,",
      "słucha ich mądry i pomnaża naukę, a pojętny nabywa biegłości —",
      "do rozumienia przysłowia i powiedzenia, słów mędrców i ich zagadek.",
      "Początkiem wiedzy jest bojaźń Jahwe, mądrością i karnością gardzą tylko głupcy.",
      "Słuchaj, mój synu, karcenia ojcowskiego, i nie lekceważ pouczeń swej matki,",
      "bo są one wspaniałym wieńcem na twej głowie i ozdobnym łańcuchem na twojej szyi.",
      "Synu mój, jeśli cię kuszą grzesznicy, nie idź do nich!",
      "Jeśli mówią: „Przyjdź do nas! Będziemy czyhać na krew, bez powodu uderzymy w niewinnego.",
      "Jak Szeol wchłoniemy ich życie, zdrowych zrównamy z tymi, którzy schodzą do grobu.",
      "Zgarniemy dla siebie cały ich dobytek, nasze domy zapełnimy łupem.",
      "Połącz swój los z naszym, wspólne będzie nasze bogactwo!”",
      "Synu mój, nie wybieraj się z nimi w drogę, swą stopę trzymaj z dala od ich ścieżki!",
      "Bo do zła biegną ich nogi, pędzą, aby rozlać krew.",
      "Co z tego, że rozciągną sieć, widząc lecące ptaki?",
      "Podobnie tamci czyhają na własną krew, uderzają we własne życie!",
      "Takie są ścieżki tych, którzy gonią za łupem: zabiera on życie tym, którzy go zdobyli.",
      "Mądrość woła głośno na ulicach, podnosi głos na placach,",
      "przemawia w zatłoczonych miejscach, wygłasza mowę u wylotu miejskich bram:",
      "„Jak długo jeszcze, prostacy, będziecie kochać prostactwo, a wy, szydercy, będziecie cieszyć się szyderstwem, a wy, głupcy, nienawidzić wiedzy?",
      "Zwróćcie się ku moim upomnieniom! Oto chcę wylać na was mego ducha, oznajmić wam moje słowa.",
      "Ponieważ, gdy ja wołałam, wy odwracaliście się, kiedy wyciągałam swą rękę, nikt na to nie zważał.",
      "Gardziliście każdą moją radą, i nie przyjmowaliście mojego upomnienia.",
      "Także ja będę się naigrawać z waszego nieszczęścia, będę urągać wam, gdy ogarnie was przerażenie;",
      "gdy strach uderzy w was jak burza, a nieszczęście porwie was jak huragan; gdy przygniecie was ucisk i zniszczenie.",
      "Wówczas będą mnie wzywać, ale nie odpowiem, będą pilnie szukać, ale mnie nie znajdą,",
      "bo znienawidzili wiedzę, nie skłaniali się do bojaźni Jahwe.",
      "Nie postępowali według mojej rady, gardzili każdym moim upomnieniem.",
      "Będą więc jeść owoce swojej drogi, nasycą się swoimi radami!",
      "Bo prostaków zgubi ich upór, a głupców zniszczy ich opieszałość.",
      "Ten zaś, kto mnie słucha, będzie mieszkał bezpiecznie, nie zagrożony złem."
    ],
    [
      "Synu mój, jeżeli przyjmiesz moje słowa, i przechowasz w sobie moje nakazy;",
      "jeżeli nadstawisz uszy na głos mądrości i zwrócisz swe serce do roztropności;",
      "jeżeli będziesz wzywał umiejętność, i głos swój skierujesz do roztropności;",
      "jeżeli będziesz ich poszukiwał jak srebra, i starał się o nie jak o ukryty skarb —",
      "wówczas zrozumiesz bojaźń Jahwe, i osiągniesz wiedzę Boga.",
      "Bo Jahwe daje mądrość, z Jego ust pochodzi wiedza i roztropność.",
      "On udziela pomocy ludziom prawym, jest tarczą dla postępujących uczciwie;",
      "czuwa nad ścieżkami praworządności, strzeże dróg swoich wiernych.",
      "Wówczas zrozumiesz sprawiedliwość, praworządność, uczciwość i każde dobre postępowanie.",
      "Bo mądrość wejdzie do twego serca, wiedza rozweseli twą duszę.",
      "Przezorność będzie cię strzegła, roztropność roztoczy opiekę nad tobą.",
      "Aby cię ustrzec przed złą drogą, przed człowiekiem mówiącym przewrotnie;",
      "przed tymi, którzy opuszczają ścieżki prawości, schodząc na drogi ciemności;",
      "przed ludźmi, którym sprawia radość czynienie zła, i cieszy ich obłuda i przewrotność;",
      "którzy chodzą po krętych ścieżkach i znieprawiają swe postępowanie.",
      "Aby cię ustrzec przed cudzą żoną, przed obcą, mówiącą czule słówka.",
      "Porzuciła ona przyjaciela młodości, zapomniała o przymierzu swego Boga.",
      "Dlatego jej dom chyli się w stronę śmierci, jej drogi prowadzą do krainy cieni.",
      "Kto do niej wejdzie, nie wróci, i nie osiągnie ścieżek życia.",
      "Abyś mógł chodzić drogą dobrych, i strzec ścieżek ludzi sprawiedliwych.",
      "Bo prawi zamieszkają ziemię, i uczciwi na niej pozostaną.",
      "Przewrotni zaś, będą wyrwani z ziemi, i wiarołomni będą z niej wypędzeni."
    ],
    [
      "Synu mój, nie zapominaj o moim pouczeniu, niech twoje serce strzeże mych przykazań.",
      "One powiększają liczbę twoich dni i lat życia, i pokoju.",
      "Nie pozwól, by opuściła cię miłość i wierność, niech będą ozdobą twej szyi, zapisz je na tablicy swego serca.",
      "Wtedy znajdziesz życzliwość i uznanie w oczach Boga i ludzi.",
      "Zaufaj Jahwe całym sercem, a nie polegaj na swej umiejętności.",
      "Staraj się Go poznać na wszystkich swych drogach, a On wyrówna twoje ścieżki.",
      "Nie uważaj się za mądrego we własnych oczach, lękaj się Jahwe i odsuń się od zła;",
      "będzie to lekarstwem dla twego ciała i pokrzepieniem dla twoich kości.",
      "Uczcij Jahwe swoim majątkiem i pierwocinami ze wszystkich twych plonów.",
      "Wtedy twe spichlerze będą napełnione, i twoje tłocznie będą ociekać moszczem.",
      "Nie gardź, mój synu, karceniem Jahwe, i nie odpychaj od siebie Jego upomnienia,",
      "bo kogo Jahwe kocha, tego karci, jak ojciec syna, gdy darzy go życzliwością.",
      "Szczęśliwy człowiek, który znalazł mądrość, ten, kto posiada roztropność!",
      "Bo lepiej ją zdobyć niż pozyskiwać srebro, jej wartość przewyższa złoto.",
      "Jest cenniejsza od pereł, i żaden z twych klejnotów jej nie dorówna.",
      "W prawej ręce trzyma długie życie, w lewej bogactwo i sławę.",
      "Jej drogi to drogi przyjemne, i wszystkie jej ścieżki zapewniają pokój.",
      "Ona jest drzewem życia dla tych, którzy ją osiągnęli, szczęśliwy ten, kto przylgnął do niej!",
      "Jahwe mądrością utwierdził ziemię, roztropnością umocnił niebiosa.",
      "Dzięki Jego wiedzy wytrysnęła woda spod ziemi, a obłoki spuściły rosę.",
      "Synu mój, nie trać tego sprzed oczu, pilnie strzeż sprawności i przezorności,",
      "a staną się życiem twej duszy, i ozdobą twojej szyi.",
      "Wtedy będziesz szedł pewnie swoją drogą, nie potknie się twoja noga.",
      "Kiedy się położysz, nic cię nie zatrwoży, zaśniesz, a sen sprawi ci przyjemność.",
      "Nie musisz się lękać nagłej trwogi, ani burzy, która uderzy w bezbożnych,",
      "bo Jahwe ciebie wesprze, On twoją nogę uchroni przed sidłem.",
      "Nie odmawiaj dobra temu, kto ma do tego prawo, jeśli tylko możesz tego dokonać.",
      "Nie mów do bliźniego: Odejdź! Przyjdź później, dam ci jutro! — gdy możesz to spełnić od razu.",
      "Nie knuj zła przeciw bliźniemu, gdy spokojnie mieszka obok ciebie.",
      "Nie spieraj się z żadnym człowiekiem bez powodu, gdy nie wyrządził ci krzywdy.",
      "Nie zazdrość krzywdzącemu, i nie naśladuj żadnej z jego dróg,",
      "bo wiarołomny wzbudza odrazę w Jahwe, który darzy przyjaźnią tylko ludzi prawych.",
      "W domu bezbożnego mieszka przekleństwo Jahwe, który błogosławi tylko domy sprawiedliwych.",
      "On szydzi z szyderców, łaskawością darzy tylko pokornych.",
      "Mędrcy osiągną sławę, głupcy pogrążą się w hańbie."
    ],
    [
      "Słuchajcie synowie karcenia ojcowskiego, dołóżcie starań, by poznać umiejętność.",
      "Podaję wam dobrą naukę, mojego pouczenia nie porzucajcie.",
      "Również ja żyłem kiedyś przy ojcu jako syn, byłem jedynym ulubieńcem matki.",
      "Wtedy już on uczył mnie i mówił: „Zachowaj w swym sercu moje słowa, przestrzegaj moich przykazań, a będziesz żył!",
      "Zdobywaj mądrość i umiejętność, nie zwlekaj, nie odstępuj od moich słów!",
      "Nie opuszczaj jej, a będzie cię strzegła, pokochaj ją, a będzie czuwać nad tobą.",
      "Oto początek mądrości: Zdobywaj mądrość! Za wszystko, co posiadasz, zdobywaj umiejętność!",
      "Szanuj ją, a ona cię wywyższy, rozsławi cię, gdy ją obejmiesz.",
      "Włoży ci na głowę ozdobny wieniec, i obdarzy cię zaszczytną koroną”.",
      "Słuchaj, mój synu, przyjmij moje słowa, a pomnożą się lata twego życia.",
      "Pouczę cię o drodze mądrości i poprowadzę ścieżkami prawości.",
      "Kiedy będziesz szedł, twój krok się nie potknie, a gdy pobiegniesz, nie upadniesz.",
      "Trwaj w karności, nie odstępuj od niej, strzeż jej, bo ona jest twoim życiem.",
      "Nie wchodź na ścieżkę bezbożnych, na drogę złych nie wkraczaj!",
      "Omijaj ją, nie chodź po niej, odwróć się i oddal od niej!",
      "Bo oni nie zasną, zanim nie popełnią zła, nie pójdą spać, dopóki nie sprowadzą nieszczęścia.",
      "Ich chlebem, nieprawość, a winem, przemoc.",
      "Ścieżka sprawiedliwych jest jak światło poranne, które staje się coraz jaśniejsze, aż dojdzie do pełnego dnia.",
      "Droga przewrotnych jest jak ciemność, nie wiedzą, o co się potkną.",
      "Synu mój, uważaj na me słowa, nadstaw uszu na moje pouczenia,",
      "niech one nie schodzą ci sprzed oczu, zachowaj je w głębi swego serca.",
      "Bo dla tych, którzy je znaleźli są życiem i wzmocnieniem całego ich ciała.",
      "Strzeż pilnie swego serca, bo z niego płynie życie.",
      "Odsuń od siebie przewrotność ust, i oddal złośliwość warg.",
      "Niech twoje oczy patrzą przed siebie, a twoje powieki niech się kierują na wprost.",
      "Uważaj na ścieżkę twej nogi, a wszystkie twe drogi niech będą pewne.",
      "Nie zbaczaj ani w prawo, ani w lewo, powstrzymaj swe nogi przed złem."
    ],
    [
      "Synu mój, uważaj na moją mądrość, nakłoń ucho do mej roztropności,",
      "abyś umiał strzec przezorności, a twoje wargi mogły czuwać nad wiedzą.",
      "Bo usta obcej ociekają miodem, jej podniebienie jest gładsze od oliwy.",
      "Lecz potem staje się gorzka jak piołun i ostra jak miecz obosieczny.",
      "Jej nogi schodzą do śmierci, jej kroki zmierzają do Szeolu.",
      "Nie widzi ona ścieżki życia, nie wie, że jej drogi są zawodne.",
      "A zatem, słuchajcie mnie synowie, nie odstępujcie od słów moich!",
      "Niech twoja noga omija ją z daleka, nie zbliżaj się do drzwi jej domu,",
      "abyś nie musiał oddać innemu swej siły, a swoich lat człowiekowi okrutnemu;",
      "żeby twoją pracą nie sycili się inni, a owoc twego trudu nie znalazł się w cudzym domu.",
      "Bo na końcu będziesz wzdychał, gdy zwiotczeje twoje ciało i mięśnie,",
      "i będziesz mówił: „Oto nienawidziłem karności, moje serce wzgardziło upomnieniem.",
      "Nie słuchałem głosu moich wychowawców, nie skłaniałem ucha do słów nauczycieli.",
      "Niewiele brakowało, abym wpadł w największe nieszczęście w pośrodku zgromadzenia i rady”.",
      "Pij wodę z własnej cysterny, ze strug wypływających z twojej studni.",
      "Aby nie rozlewały się twe źródła na zewnątrz, a twe strumienie, pełne wody na otwarte place!",
      "Powinny być tylko twoje, nie dziel ich z obcymi.",
      "Niech twoje źródło będzie błogosławione! Ciesz się żoną swojej młodości.",
      "Przemiła to łania, rozkoszna kozica..., jej piersi upoją cię w każdym czasie, w jej miłości zawsze znajdziesz ukojenie.",
      "Po cóż więc, mój synu, szukasz przyjemności u cudzej, i obejmujesz obcą?",
      "Bo wszystkie drogi człowieka są przed oczyma Jahwe i On przenika wszystkie ludzkie ścieżki.",
      "Bezbożny wikła się we własne winy, jest skrępowany więzami swych grzechów.",
      "Umrze z braku karności, pogrąży się w bezmiarze swej głupoty."
    ],
    [
      "Synu mój, jeżeli poręczyłeś za bliźniego, i podałeś swą dłoń za obcego;",
      "jeżeli związałeś się słowami swoich ust, i skrępowałeś się słowami swoich ust,",
      "to czyń wszystko, mój synu, aby się uwolnić, bo wpadłeś w ręce bliźniego. Idź, wysil się, i nalegaj na bliźniego,",
      "nie daj zasnąć oczom, ani odpocząć powiekom;",
      "wyrywaj się z ręki jak gazela, jak ptak z ręki ptasznika!",
      "Idź, leniu, do mrówki, popatrz na jej drogi i ucz się mądrości!",
      "Nie ma ona zwierzchnika, ani dozorcy, ani władcy.",
      "W lecie przygotowuje sobie żywność, w czasie żniw gromadzi pożywienie.",
      "Jak długo leniu będziesz się wylegiwał, kiedy wreszcie wstaniesz ze snu?",
      "Jeszcze chwilę pospać, jeszcze chwilę się zdrzemnąć, jeszcze chwilę rozluźnić ręce, aby wypoczęły.",
      "I oto zjawia się u ciebie ubóstwo, jak włóczęga, i nędza groźna, jak uzbrojony mężczyzna.",
      "Oto człowiek nikczemny i niegodziwy chodzi ze złością na ustach,",
      "mruga oczyma, trąca nogami, daje znaki palcami.",
      "W sercu swoim podstępnie knuje zło, w każdym czasie wszczyna spory.",
      "Dlatego niespodziewanie spadnie na niego zagłada, zostanie zdruzgotany od razu, nieuleczalnie!",
      "Jahwe nienawidzi sześciu rzeczy, siedem budzi w Nim odrazę:",
      "wyniosłe oczy, kłamliwy język, ręce rozlewające niewinną krew,",
      "serce kryjące złe zamiary, nogi biegnące wyrządzić zło,",
      "fałszywy świadek ziejący kłamstwem, i ten, kto wśród braci wznieca spory.",
      "Zachowaj, mój synu, przykazania ojca, i nie odrzucaj pouczeń matki.",
      "Umocuj je u swego serca, zawieś sobie na szyi.",
      "Kiedy będziesz chodził, niech ona cię prowadzi, gdy się położysz, niech cię strzeże. Jak tylko się obudzisz, niech mówi do ciebie.",
      "Bo przykazanie jest lampą, pouczenie — światłem, a karcące upomnienie — drogą życia.",
      "Aby cię ustrzec przed złą kobietą, przed gładkim językiem obcej.",
      "Nie pożądaj w sercu jej piękności, nie daj się uwieść jej rzęsom.",
      "Bo nierządnica zadowala się kawałkiem chleba, ale kobieta zamężna poluje na cenne życie.",
      "Czyż można nosić ogień w zanadrzu i nie spalić swej odzieży?",
      "Gdy ktoś chodzi po rozżarzonych węglach, czy nie poparzy swoich nóg?",
      "Podobnie jest z tym, kto idzie do żony bliźniego: kto się do niej zbliży, nie uniknie kary!",
      "Nie potępia się złodzieja, gdy kradnie, dla zaspokojenia głodu;",
      "ale pochwycony musi zwrócić siedem razy więcej — odda cały dobytek swego domu.",
      "Kto dopuszcza się cudzołóstwa, jest nierozumny, kto tak postępuje, niszczy swe życie.",
      "Ściąga na siebie chłostę i wstyd, a jego hańba nie będzie zmazana.",
      "Bo zazdrość podsyci gniew męża, i nie ulituje się on w dniu zemsty.",
      "Nie da się ułagodzić żadnym okupem, nie ugnie się, choćbyś zasypywał go podarunkami."
    ],
    [
      "Synu mój, strzeż moich słów, przechowuj w sobie moje przykazania.",
      "Strzeż moich przykazań, a będziesz żył, pilnuj mego pouczenia, jak źrenicy oka.",
      "Przywiąż je do palców, wypisz na tablicy swego serca.",
      "Mów do mądrości: Jesteś moją siostrą! Umiejętność nazwij przyjaciółką,",
      "aby cię ustrzegła przed obcą kobietą, przed cudzą żoną, której słowa są gładkie.",
      "Bo kiedy spoglądałem zza kraty, przez okno mego domu,",
      "zobaczyłem ludzi niedoświadczonych, i rozpoznałem wśród nich nierozumnego młodzieńca.",
      "Przechodził ulicą obok narożnika, kierując się w stronę jej domu,",
      "w wieczornym mroku kończącego się dnia, wśród ciemności zapadającej nocy.",
      "I oto stanęła przed nim kobieta: strój nierządnicy, serce przebiegłe.",
      "Jest podniecona i niespokojna, jej nogi nie ustoją w domu.",
      "Krąży po ulicach i placach, czyha na każdym rogu.",
      "Już pochwyciła go, całuje i mówi z wyzywającą miną:",
      "Złożyłam dziękczynne ofiary, dziś wypełniłam swój ślub.",
      "Dlatego wyszłam ci naprzeciw, aby cię odszukać i oto znalazłam.",
      "Okryłam swe łóżko kobiercami, rozłożyłam wzorzyste tkaniny z Egiptu.",
      "Skropiłam swoje posłanie mirrą, aloesem i cynamonem.",
      "Chodź, upoimy się miłością aż do rana, i zatopimy się w rozkoszy.",
      "Bo męża nie ma w domu, udał się w daleką drogę.",
      "Zabrał ze sobą trzos złota, do domu powróci w czas pełni księżyca.",
      "Zasypała go mnóstwem słów, i zręczną mową uwiodła.",
      "Poszedł za nią natychmiast, jak wół prowadzony na rzeź, jak jeleń miotający się na powrozie,",
      "aż strzała przebije mu wątrobę, jak ptak, który pędzi do sieci, i nie wie, że tam utraci życie.",
      "Dlatego słuchajcie mnie moi synowie, uważajcie na słowa ust moich.",
      "Niech twoje serce nie wyrywa się ku jej drogom, nie błąka się po jej ścieżkach.",
      "Bo wielu poległo od ciosu zadanego przez nią, wielka jest liczba tych, których zgładziła.",
      "Jej dom jest drogą do Szeolu, prowadzącą do komnat śmierci."
    ],
    [
      "Oto przemawia Mądrość, swój głos podnosi Roztropność.",
      "Staje na szczytach pagórków, przy drodze, wśród wydeptanych ścieżyn.",
      "Woła donośnym głosem przy bramach, przy wejściu do miasta, w zatłoczonych przejściach:",
      "Do was, ludzie, przemawiam, swój głos kieruję do synów ludzkich.",
      "Niedoświadczeni! Uczcie się rozwagi! Głupcy! Odmieńcie swoje serca!",
      "Słuchajcie, bo przekazuję wzniosłe rzeczy, otwieram usta i uczę prawości.",
      "Prawdę podaje mój język, moje usta brzydzą się przewrotnością.",
      "Wszystkie wypowiedzi moich ust są słuszne, nie ma w nich podstępu, ani fałszu.",
      "Wszystkie są zrozumiałe dla rozumnego, i proste dla tych, którzy znajdują wiedzę.",
      "Zyskujcie karność, a nie srebro, i wiedzę, zamiast najczystszego złota.",
      "Bo Mądrość jest cenniejsza od pereł, nie dorównują jej żadne kosztowności.",
      "Ja, Mądrość, sąsiaduję z rozwagą, posiadłam wiedzę wraz z przezornością.",
      "Bojaźń Jahwe każe nienawidzić zła, więc nienawidzę pychy i wyniosłości, złej drogi i obłudnych ust.",
      "Do mnie należą rada i wsparcie, jestem umiejętnością, do mnie należy siła.",
      "Przeze mnie rządzą królowie i władcy wydają sprawiedliwe prawa.",
      "Przeze mnie sprawują władzę książęta, i dostojnicy, wszyscy sędziowie ziemi.",
      "Miłuję tych, którzy mnie miłują, kto mnie szuka usilnie, ten znajdzie.",
      "Przy mnie jest bogactwo i sława, trwały dobrobyt i sprawiedliwość.",
      "Owoc mój lepszy niż najczystsze złoto, a zysk, który przynoszę, niż wyborne srebro.",
      "Chodzę po drodze sprawiedliwości, środkiem ścieżek praworządności,",
      "aby tym, którzy mnie kochają przydzielać majętność, i napełniać ich skarbce.",
      "Jahwe stworzył mnie u początku swej drogi, jako pierwsze ze swoich dzieł w pradawnych czasach.",
      "Zostałam ustanowiona przed wiekami, od początku, wraz z powstaniem ziemi.",
      "Zostałam zrodzona, gdy nie było jeszcze morskich głębin, kiedy jeszcze nie istniały źródła tryskające wodą;",
      "zanim były osadzone góry, przed pagórkami zostałam zrodzona,",
      "gdy jeszcze nie uczynił ziemi, ani pól, ani zalążków okręgu ziemi.",
      "Kiedy ustanawiał niebiosa, byłam tam, gdy umacniał sklepienie nad otchłanią wód,",
      "kiedy w górze osadzał chmury, i utrwalał źródła otchłani,",
      "gdy wytyczał granice morzu, aby wody nie naruszyły Jego nakazu, kiedy umacniał fundamenty ziemi.",
      "Trwałam wiernie u Jego boku, byłam Jego rozkoszą każdego dnia, cały czas radując się przy Nim,",
      "radując się na okręgu Jego ziemi. A moja rozkosz obejmuje synów ludzkich.",
      "Teraz więc słuchajcie mnie synowie! Szczęśliwi ci, którzy strzegą moich dróg!",
      "Słuchajcie karcenia i bądźcie mądrzy, i nie zaniedbujcie się.",
      "Szczęśliwy człowiek, który mnie słucha, i dzień w dzień czuwa u moich drzwi, pilnując mojej bramy!",
      "Bo kto mnie znalazł, ten znalazł życie, a Jahwe darzy go swą życzliwością.",
      "Ale kto mnie obraża, ten niszczy swe życie, wszyscy, którzy mnie nienawidzą, kochają śmierć."
    ],
    [
      "Mądrość zbudowała sobie dom, sporządziła w nim siedem kolumn.",
      "Przygotowała mięso, zmieszała wino, i zastawiła stół.",
      "Rozesłała swoje służące i wołała i wołała na wysokich pagórkach miasta:",
      "„Kto niedoświadczony, niech przyjdzie!” A do nierozumnego mówiła:",
      "„Przyjdźcie, jedzcie mój pokarm, pijcie wino, które przygotowałam.",
      "Porzućcie prostactwo i żyjcie, wejdźcie na drogę umiejętności!”",
      "Kto karci szydercę, ściąga na siebie hańbę, kto upomina przewrotnego, naraża się na zniesławienie.",
      "Nie upominaj szydercy, aby cię nie znienawidził, upomnij mądrego, a zyskasz jego miłość.",
      "Udziel nauk mądremu, a stanie się mądrzejszy, poucz sprawiedliwego, a pomnoży swą wiedzę.",
      "Początkiem mądrości jest bojaźń Jahwe, wiedza Świętego jest umiejętnością;",
      "Bo przeze mnie pomnożą się twoje dni, i przedłużą się lata twego życia.",
      "Jeśli jesteś mądry, mądrość masz dla siebie, gdy jesteś szydercą, odczujesz to na sobie.",
      "Kobieta — Głupota jest niespokojna, bezmyślna, niczego nie zna.",
      "Usiadła u drzwi swego domu, na podwyższeniu, wśród pagórków miasta,",
      "aby wołać na przechodzących drogą, tych, którzy prosto idą swoimi ścieżkami:",
      "„Kto niedoświadczony, ten niech tu przyjdzie!” A do nierozumnego mówiła:",
      "„Kradziona woda jest słodka! A chleb ukrywany jest smaczny!”",
      "Ale on nie wie, że tam są cienie, w głębi Szeolu są ci, których zaprosiła."
    ],
    [
      "Przysłowia Salomona. Mądry syn jest radością ojca, ale głupi syn jest zgryzotą matki.",
      "Niegodziwe skarby nie przynoszą pożytku, ale sprawiedliwość ratuje od śmierci.",
      "Jahwe nie dopuszcza, by sprawiedliwy cierpiał głód, ale odrzuca żądzę bezbożnych.",
      "Leniwa dłoń sprowadza ubóstwo, natomiast ręka pracowitych wzbogaca.",
      "Kto gromadzi w lecie, jest synem rozumnym, kto śpi w czasie żniwa, jest synem bezecnym.",
      "Nad głową sprawiedliwego jest błogosławieństwo, a usta przewrotnego kryją gwałt.",
      "Błogosławiona jest pamięć o prawym, ale ginie imię bezbożnego.",
      "Kto ma mądre serce, przyjmuje przykazanie, a głupiec wargami ściąga zgubę.",
      "Kto chodzi w doskonałości, idzie bezpiecznie, kto znieprawia swe drogi, zostanie zdemaskowany.",
      "Kto mruga oczyma, sprowadza nieszczęście, a wargi głupca prowadzą go do zguby.",
      "Usta sprawiedliwego są źródłem życia, ale w ustach przewrotnych kryje się gwałt.",
      "Nienawiść roznieca spory, natomiast miłość przysłania grzechy.",
      "Na wargach pojętnego jest mądrość, a na grzbiecie nierozumnego — rózga.",
      "Mądrzy ukrywają swą wiedzę, a usta głupca sprowadzają zagładę.",
      "Majątek bogacza jest warownym miastem, a ubóstwo biednych sprowadza zagładę.",
      "Dorobek sprawiedliwego służy życiu, lecz zysk bezbożnego — grzechowi.",
      "Kto przyjmuje karcenie, jest na ścieżce życia, ale kto lekceważy upomnienie, zdąża na manowce.",
      "Kto przechowuje w sobie nienawiść, ma kłamliwe usta, a kto rozgłasza oszczerstwa, jest głupcem.",
      "Gadulstwo sprzyja grzechowi, kto czuwa nad wargami, jest rozumny.",
      "Język sprawiedliwego jest czystym srebrem, a serce przewrotnych mało jest warte.",
      "Wargi sprawiedliwego żywią wielu, natomiast głupcy umierają z braku rozumu.",
      "Wzbogaca błogosławieństwo Jahwe, ludzki trud niczego nie dodaje.",
      "Głupcowi sprawia radość czyn bezwstydny, a człowiekowi roztropnemu mądrość.",
      "Bezbożnego spotyka to, czego się boi, a pragnienie sprawiedliwego się spełnia.",
      "Uderza huragan i bezbożny znika, a człowiek sprawiedliwy ma fundament trwały.",
      "Czym ocet dla zębów, a dym dla oczu, tym leniwy dla ludzi, którzy go wysłali.",
      "Bojaźń Jahwe pomnaża dni, ale lata bezbożnych są skracane.",
      "Oczekiwanie sprawiedliwych dopełnia radość, ale nadzieja bezbożnych przepada.",
      "Droga Jahwe jest oparciem dla doskonałego, ale zagładą dla niegodziwców.",
      "Sprawiedliwy nigdy się nie zachwieje, ale bezbożni nie będą mieszkać na ziemi.",
      "Usta sprawiedliwego przynoszą mądrość, a język przewrotnego zostanie wyrwany.",
      "Wargi sprawiedliwego znają życzliwość, a usta bezbożnych przewrotność."
    ],
    [
      "Fałszywa waga budzi odrazę w Jahwe, ale uczciwy ciężarek sprowadza Jego życzliwość.",
      "Gdy się pojawia zarozumiałość, zjawia się i pohańbienie, a mądrość przebywa wśród skromnych.",
      "Prawych ochrania ich doskonałość, a złośliwość wiarołomnych gubi ich.",
      "W dzień gniewu bogactwo nic nie pomoże, ale sprawiedliwość ratuje od śmierci.",
      "Sprawiedliwość doskonałego wygładza jego drogę, a bezbożny potyka się o swą przewrotność.",
      "Sprawiedliwych osłania ich sprawiedliwość, ale wiarołomni wpadają w sidła swej żądzy.",
      "Ze śmiercią człowieka przewrotnego przepada jego nadzieja, przepada także ufność pokładana w nieprawości.",
      "Sprawiedliwy bywa wyzwalany z nieszczęścia, a zamiast niego wpada w nie bezbożny.",
      "Niegodziwiec niszczy bliźniego ustami, ale sprawiedliwi uratują się dzięki wiedzy.",
      "Pomyślność cieszy miasto, a radość panuje także, gdy giną bezbożni.",
      "Błogosławieństwo prawych wznosi miasto, lecz usta bezbożnych obracają je w ruinę.",
      "Kto drwi z bliźniego, jest nierozumny, ale człowiek bogaty roztropnością milczy.",
      "Kto roznosi plotki, zdradza tajemnicę, ale wierny duchem rzecz ukrywa.",
      "Bez trafnych zarządzeń upada naród, a zwycięstwo zależy od liczby doradców.",
      "Źle postępuje, kto ręczy za obcego, lecz kto unika poręczenia, żyje bezpiecznie.",
      "Miła kobieta zdobywa uznanie, ale zuchwalcy zdobywają bogactwo.",
      "Człowiek miłosierny czyni dobrze samemu sobie, ale okrutnik zadręcza własne ciało.",
      "Przewrotny osiąga pozorny zysk, a kto sieje sprawiedliwość, ma plon pewny.",
      "Kto trwa w sprawiedliwości zmierza ku życiu, ale kto goni za złem, — ku śmierci.",
      "Odrazę budzą u Jahwe ludzie o przewrotnym sercu, ale Jego życzliwością cieszą się ci, którzy postępują uczciwie.",
      "Zły na pewno nie uniknie kary, a potomstwo prawych będzie ocalone.",
      "Złoty pierścień na ryju świni, to kobieta piękna, ale pozbawiona rozsądku.",
      "Pragnienia sprawiedliwych przynoszą tylko dobro, zamierzenia przewrotnych — gniew.",
      "Zdarza się, że ktoś rozdaje, a wciąż mu przybywa, inny bez przerwy gromadzi, a stale mu ubywa.",
      "Kto chętnie błogosławi, będzie syty, a kto pokrzepia napojem, także sam dozna orzeźwienia.",
      "Kto chowa zboże, temu ludność złorzeczy, a kto je sprzedaje, sprowadza na głowę błogosławieństwo.",
      "Kto zabiega o dobro, dozna życzliwości, ale kto goni za złem, tego ono dosięgnie.",
      "Kto ufność pokłada w bogactwie — upadnie, ale sprawiedliwi rozwiną się jak liście.",
      "Kto zaniedbuje swój dom, odziedziczy wiatr, a głupiec będzie służył temu, kto ma mądrość w sercu.",
      "Owoc sprawiedliwego jest drzewem życia, a kto zbiera dusze, jest mądry.",
      "Skoro sprawiedliwy otrzymuje wyrównanie na ziemi, — tym bardziej przewrotny i grzesznik."
    ],
    [
      "Kto kocha karcenie, kocha także wiedzę, ale kto nienawidzi upomnienia, jest bezrozumny.",
      "Dobry cieszy się życzliwością Jahwe, ale człowieka przebiegłego On potępia.",
      "Nie umocni się człowiek w przewrotności, ale korzeń sprawiedliwych się nie poruszy.",
      "Dzielna kobieta jest koroną męża, a bezwstydna jest próchnicą jego kości.",
      "Zamierzenia sprawiedliwych są praworządne, a zamysły przewrotnych — zdradliwe.",
      "Słowa przewrotnych czyhają na krew, lecz usta prawych stanowią ich osłonę.",
      "Bezbożni upadają i ich nie ma, ale dom sprawiedliwych stoi pewnie.",
      "Człowiek jest szanowany za swój rozsądek, a nikczemne serce doznaje hańby.",
      "Lepiej być mało znanym, a mieć służącego, niż się wywyższać i chodzić za chlebem.",
      "Sprawiedliwy rozumie potrzeby swego bydła, ale serce bezbożnych jest okrutne.",
      "Kto uprawia rolę ma chleba pod dostatkiem, a kto się ugania za marnością, jest nierozumny.",
      "Przewrotny pożąda tego, co usidla złych, a korzeń sprawiedliwych się wzmacnia.",
      "Człowiek zły wpada w pułapkę grzechu warg, ale sprawiedliwy uwalnia się z nieszczęścia.",
      "Człowiek sprawiedliwy spożywa dobro z owocu swych ust, a dorobek rąk człowieka wraca do niego.",
      "Droga głupca wydaje się słuszna jego oczom, ale mądry kto słucha rady.",
      "Głupiec od razu ujawnia swój gniew, ale rozważny ukrywa zniewagę.",
      "Kto kieruje się prawdą, zeznaje uczciwie, ale fałszywy świadek zwodzi.",
      "Bywa, że ktoś rani słowem jak mieczem, lecz język mądrych uzdrawia.",
      "Prawdomówne wargi zawsze znajdą uznanie, fałszywy język — tylko przez okamgnienie.",
      "Ci, którzy knują zło, mają w sercu podstęp, którzy dążą do pokoju — radość.",
      "Sprawiedliwemu nie grozi żadne zmartwienie, a przewrotni toną w nieszczęściu.",
      "Kłamliwe usta budzą odrazę w Jahwe, ale ci, którzy kierują się prawdą, cieszą się Jego życzliwością.",
      "Człowiek rozważny ukrywa wiedzę, ale serce głupców rozgłasza głupotę.",
      "Ręka pracowitych sięgnie po władzę, ale leniwa zakosztuje poddaństwa.",
      "Troska w sercu człowieka rodzi zniechęcenie, a dobre słowo rozwesela.",
      "Sprawiedliwy jest w lepszej sytuacji, niż jego bliźni, ale droga przewrotnych prowadzi na manowce.",
      "Opieszałość nie przyrządzi sobie pieczeni, bogactwem człowieka jest pracowitość.",
      "Na ścieżce sprawiedliwości jest życie, a chodzenie jej torem nie zbliża do śmierci."
    ],
    [
      "Syn mądry przyjmuje karcenie ojca, ale szyderca nie słucha nagany.",
      "Człowiek żywi się dobrem z owocu swoich słów, ale żądza wiarołomnych — gwałtem.",
      "Kto strzeże swych ust, chroni życie, ale kto swe wargi stale otwiera, zdąża do zguby.",
      "Leniwy pożąda, ale swej żądzy nie zaspokaja, a żądza pracowitych osiąga zadowolenie.",
      "Sprawiedliwy nienawidzi kłamliwego słowa, ale przewrotny zachowuje się bezwstydnie i nikczemnie.",
      "Sprawiedliwość czuwa nad drogą uczciwego, a przewrotność nakłania do grzechu.",
      "Bywa, że ktoś udaje bogacza, a nic nie posiada, inny zaś robi z siebie biedaka, choć żyje w dostatku.",
      "Człowiek bogactwem odkupuje życie, ale ubogi nie musi słuchać pogróżek.",
      "Radośnie błyszczy światło sprawiedliwych, a lampa bezbożnych gaśnie.",
      "Zarozumiałość zawsze rodzi spory, a mądrość jest u tych, którzy przyjmują rady.",
      "Bogactwa łatwo zdobytego ubywa, ale kto gromadzi ręką, pomnaża.",
      "Zbyt długie oczekiwanie jest chorobą serca, ale spełnione pragnienie jest drzewem życia.",
      "Kto gardzi słowem, marnieje, a kto zachowuje przykazanie, zostanie wynagrodzony.",
      "Nauka mędrca jest źródłem życia, i oddala od sideł śmierci.",
      "Rozsądek wzbudza przychylność, ale droga wiarołomnych wiedzie do zguby.",
      "Każdy człowiek rozważny kieruje się wiedzą, ale głupiec roznosi głupotę.",
      "Przewrotny posłaniec wtrąca w nieszczęście, ale wierny wysłannik uzdrawia.",
      "Nędzę i hańbę ściąga ten, kto gardzi karceniem, ale kto słucha upomnienia, zyskuje szacunek.",
      "Zaspokojone pragnienie jest słodyczą duszy, ale dla głupców odstąpić od zła to obrzydliwość.",
      "Kto przebywa z mądrymi, sam staje się mądry, ale kto szuka towarzystwa głupców, staje się zły.",
      "Grzeszników prześladuje zło, ale sprawiedliwych wynagradza dobro.",
      "Dobry przekazuje dziedzictwo wnukom, ale majątek grzesznika jest zachowywany dla sprawiedliwych.",
      "Nawet ugór ubogich dostarcza wiele pożywienia, ale zdarza się, że ono przepada z braku praworządności.",
      "Kto oszczędza rózgi, syna nienawidzi, ale kto go kocha, zaprawia go do karności.",
      "Sprawiedliwy spożywa aż do sytości, ale żołądek przewrotnych głoduje."
    ],
    [
      "Mądrość kobiety buduje sobie dom, a głupota swój burzy własnymi rękami.",
      "Kto postępuje uczciwie, boi się Jahwe, a kto chodzi krętymi drogami, gardzi Nim.",
      "W ustach głupca jest rózga jego pychy, ale wargi mądrych ich chronią.",
      "Gdy nie ma wołów, żłób jest czysty, ale obfitość plonu zależy od ich siły.",
      "Prawdomówny świadek nie kłamie, lecz obłudny zionie kłamstwem.",
      "Szyderca szuka mądrości, ale bez skutku, natomiast pojętny z łatwością zdobywa wiedzę.",
      "Odsuń się od głupiego człowieka, i tak nie poznasz ust z wiedzą.",
      "Mądrość rozważnego daje mu poznać jego drogę, a głupota nierozumnych jest łudzeniem siebie.",
      "Głupców zadręcza wina, ale wśród prawych gości życzliwość.",
      "Tylko serce zna gorycz duszy, także w jego radości inni nie uczestniczą.",
      "Dom bezbożnego zostanie zburzony, a namiot prawych rozkwitnie.",
      "Bywa, że droga wydaje się człowiekowi prosta, ale jej końcem jest droga śmierci.",
      "Nawet przy śmiechu serce odczuwa ból, a radość kończy się smutkiem.",
      "Serce odstępcy syci się własnymi drogami, ale człowiek dobry — swoimi uczynkami.",
      "Niedoświadczony wierzy każdemu słowu, ale rozważny czuwa nad swoim krokiem.",
      "Mądry kieruje się bojaźnią i odsuwa się od zła, ale głupiec się unosi i jest pewny siebie.",
      "Człowiek zapalczywy kieruje się głupotą, a podstępny budzi nienawiść.",
      "Niedoświadczeni dziedziczą głupotę, a rozważni osiągają wiedzę.",
      "Źli stoją pokornie przed dobrymi, a przewrotni u drzwi sprawiedliwego.",
      "Biednego nienawidzi nawet jego bliźni, ale bogaty ma przyjaciół wielu.",
      "Kto gardzi bliźnim, grzeszy, ale kto się lituje nad biednymi, jest szczęśliwy.",
      "Na pewno ci, którzy obmyślają zło błądzą, ale z ubiegającymi się o dobro jest miłość i wierność.",
      "Każdy wysiłek przynosi zysk, ale samo słowo na wargach — tylko stratę.",
      "Koroną mądrych jest ich bogactwo, ale głupota głupców pozostaje głupotą.",
      "Prawdomówny świadek ratuje życie, a zionący kłamstwem, zwodzi.",
      "W bojaźni Jahwe jest silne oparcie, Jego dzieci znajdują w niej schronienie.",
      "Bojaźń Jahwe jest źródłem życia, i oddala od sideł śmierci.",
      "Liczny naród przysparza królowi dostojeństwa, ale przy małej liczbie ludzi, władca upada.",
      "Kto panuje nad gniewem, ma wiele roztropności, ale człowiek zapalczywy szerzy głupotę.",
      "Serce spokojne ożywia ciało, ale zawiść jest jak próchnica kości.",
      "Kto krzywdzi ubogiego, obraża jego Stwórcę, ale czci Go ten, kto wspomaga biednego.",
      "Przewrotny zostaje pokonany przez własną złość, ale sprawiedliwy ma ufność nawet przy swej śmierci.",
      "W sercu pojętnego przebywa mądrość, ale we wnętrzu daje się tylko poznawać.",
      "Sprawiedliwość lud wywyższa, ale hańbą narodów jest grzech.",
      "Życzliwość króla zyskuje sługa rozumny, ale jego gniew dotyka nikczemnika."
    ],
    [
      "Łagodna odpowiedź uśmierza zapalczywość, a obraźliwe słowo wzmaga gniew.",
      "Język mądrych uprzyjemnia wiedzę, ale usta niemądrych tryskają głupotą.",
      "Oczy Jahwe spoglądają na każde miejsce, śledząc uważnie złych i dobrych.",
      "Łagodny język jest źródłem życia, ale złośliwy — niszczy ducha.",
      "Głupiec lekceważy karcenie swego ojca, ale ten, kto zważa na upomnienia, nabywa rozwagi.",
      "Dom sprawiedliwego ma dużo bogactwa, ale dorobek przewrotnego jest marnotrawiony.",
      "Wargi mądrych szerzą wiedzę, ale serce głupich jest fałszywe.",
      "Ofiara przewrotnych budzi odrazę w Jahwe, ale modlitwa prawych zyskuje Jego życzliwość.",
      "Droga bezbożnego wzbudza odrazę w Jahwe, ale miłuje On tego, kto się ubiega o sprawiedliwość.",
      "Na surową karę zasługuje ten, kto zbacza ze ścieżki, a kto nienawidzi upomnienia, umrze.",
      "Szeol i Otchłań podlegają Jahwe, tym bardziej serca synów ludzkich.",
      "Szyderca nie lubi, by go upominano, nie szuka towarzystwa ludzi mądrych.",
      "Radosne serce rozjaśnia twarz, ale gorycz serca jest udręką ducha.",
      "Pojętne serce szuka wiedzy, a usta niemądrych żywią się głupotą.",
      "Dla strapionego wszystkie dni są złe, ale szczęśliwe serce wiecznie ucztuje.",
      "Lepiej posiadać malo w bojaźni Jahwe, niż mieć wielki skarb, a z nim niepokój.",
      "Lepsza jest mała porcja jarzyn, a z nią miłość, niż tłusty wół, a z nim nienawiść.",
      "Człowiek zapalczywy wszczyna kłótnie, ale cierpliwy uśmierza spór.",
      "Droga leniwego jest pełna kolców, ale ścieżka prawych jest udeptana.",
      "Mądry syn cieszy ojca, natomiast człowiek głupi znieważa swą matkę.",
      "Głupota raduje nierozumnego, ale człowiek roztropny postępuje uczciwe.",
      "Bez porady plany zawodzą, ale z pomocą doradców będą spełnione.",
      "Człowiek znajduje radość w odpowiedziach swych ust, jakże przyjemne jest słowo wypowiedziane w stosownym czasie.",
      "Ścieżka życia człowieka rozumnego prowadzi w górę, aby oddalił się od Szeolu w dole.",
      "Jahwe niszczy dom pyszałków, ale zabezpiecza granice posiadłości wdowy.",
      "Złe zamierzenia budzą odrazę w Jahwe, ale miłe słowa są czyste.",
      "Kto goni za zyskiem burzy swój dom, a kto nienawidzi podarków, będzie żył.",
      "Serce prawego rozważa odpowiedź, a usta przewrotnych tryskają złością.",
      "Jahwe daleko jest od bezbożnych, ale słucha modlitwy prawych.",
      "Rozjaśnione oczy cieszą serce, a dobra nowina wzmacnia kości.",
      "Ucho słuchające zbawiennego upomnienia, stale przebywa wśród mędrców.",
      "Kto odrzuca karcenie, gardzi samym sobą, a kto słucha upomnienia, kształtuje swe serce.",
      "Bojaźń Jahwe jest szkołą mądrości, a pokora poprzedza sławę."
    ],
    [
      "Człowiek podejmuje postanowienia w sercu, ale odpowiedź zależy od Jahwe.",
      "Wszystkie drogi człowieka są w jego oczach czyste, ale Jahwe nawet duchy osądza.",
      "Powierz Jahwe swoje dzieła, a twoje zamierzenia się spełnią.",
      "Jahwe stworzył wszystko zgodnie z postanowieniem, także i przewrotnego na dzień nieszczęścia.",
      "Każdy, kto ma pychę w sercu, wzbudza odrazę w Jahwe, taki na pewno nie ujdzie kary.",
      "Miłość i wierność gładzą winę, a bojaźń Jahwe oddala od zła.",
      "Gdy Jahwe upodoba sobie drogi człowieka, to pojedna go nawet z wrogami.",
      "Lepiej mieć mało w sprawiedliwości, niż mieć dużo dorobku bez praworządności.",
      "Serce człowieka obmyśla drogę, lecz Jahwe kieruje jego krokami.",
      "Na wargach króla jest wyrocznia, jego usta przy wydawaniu wyroku się nie mylą.",
      "Waga i prawidłowe szale podlegają Jahwe, Jego dziełem są wszystkie ciężarki w worku.",
      "Złe postępowanie budzi odrazę w królach, bo tron wspiera się na sprawiedliwości.",
      "Sprawiedliwe wargi zyskują życzliwość króla, i kocha on tego, kto mówi słusznie.",
      "Gniew króla jest zwiastunem śmierci, ale mądry człowiek potrafi go uśmierzyć.",
      "W rozjaśnionym obliczu króla kryje się życie, a jego życzliwość jest jak chmura z wiosennym deszczem.",
      "Lepiej nabywać mądrość niż złoto, a osiągnięta umiejętność jest cenniejsza od srebra.",
      "Nawykiem prawych jest oddalać się od zła, kto czuwa nad swoją drogą, strzeże swego życia.",
      "Przed zagładą pojawia się pycha, a przed upadkiem — duch wyniosłości.",
      "Lepiej być pokornym z ubogimi, niż dzielić lupy z pyszałkami.",
      "Kto zważa na słowo, znajduje dobro, a kto zaufał Jahwe, jest szczęśliwy.",
      "Kto ma mądre serce, zyskuje imię pojętnego, a słodycz warg usprawnia naukę.",
      "Rozsądek jest dla zdobywcy źródłem życia, a głupota jest karceniem głupców.",
      "Serce mędrca poucza jego usta, i nadaje jego wargom siłę przekonywania.",
      "Plastrem miodu są słowa uprzejme, pieszczotą dla duszy i zdrowiem dla ciała.",
      "Jest droga, którą człowiek uważa za prawidłową, ale u jej końca są drożyny śmierci.",
      "Głód robotnika trudzi się dla niego, bo przynaglają go własne usta.",
      "Człowiek nikczemny knuje zło, na jego wargach jakby płonął ogień.",
      "Człowiek obłudny wznieca kłótnie, a oszczerca rozdziela przyjaciół.",
      "Człowiek gwałtowny zwodzi bliźniego, i sprowadza go na drogę, która nie jest dobra.",
      "Kto mruga oczami, obmyśla podstęp, a kto zaciska wargi, zmierza do zła.",
      "Siwe włosy są zaszczytną koroną, zdobywa się ją na drodze sprawiedliwości.",
      "Więcej wart cierpliwy niż siłacz, a opanowany, — niż zdobywca miasta.",
      "Los wkłada się do zanadrza, ale rozstrzygnięcie zależy od Jahwe."
    ],
    [
      "Lepszy jest kęs suchego chleba i spokój, niż dom pełen biesiad i kłótnia.",
      "Rozumny sługa zawładnie bezecnym synem, i z jego braćmi obejmie dziedzictwo.",
      "Srebro oczyszcza się w tyglu, złoto w piecu, a serce Jahwe poddaje próbie.",
      "Złoczyńca chętnie słucha przewrotnych ust, i wiarołomny daje posłuch zdradliwemu językowi.",
      "Kto szydzi z ubogiego, obraża jego Stwórcę, a kto się cieszy z nieszczęścia, nie ujdzie kary.",
      "Koroną starców są wnukowie, a chlubą synów są ich ojcowie.",
      "Jak do nędznika nie pasuje wzniosła mowa, tak i do dostojnika — kłamliwy język.",
      "Podarunek dla właściciela jest kamieniem łaskawości, dokądkolwiek się zwróci ma powodzenie.",
      "Kto grzech ukrywa, zyskuje miłość, ale kto sprawę rozgłasza, rozdziela przyjaciół.",
      "Nagana mocniej uderza rozsądnego, niż sto batów głupiego.",
      "Zły szuka okazji do buntu, ale przeciw niemu zostanie wysłany bezlitosny posłaniec.",
      "Lepiej spotkać niedźwiedzicę, której zabrano młode, niż głupca z jego głupotą.",
      "Kto złem płaci za dobro, tego domu zło nie opuści.",
      "Zaczynać kłótnie, to dać upust wodzie, zanim wybuchnie spór, wycofaj się!",
      "Kto usprawiedliwia bezbożnego i obwinia sprawiedliwego, budzi odrazę w Jahwe.",
      "Po co pieniądze w ręce głupiego? Chciałby kupić mądrość, a nie ma rozumu.",
      "Przyjaciel kocha w każdym czasie, a rodzony brat wspiera w przeciwnościach.",
      "Człowiekiem nierozumnym jest ten, kto podając dłoń ręczy za bliźniego.",
      "Kto kocha grzech lubuje się w zwadach, a kto swe drzwi podwyższa, zmierza do zguby.",
      "Kto ma przewrotne serce, nie zazna dobra, i kto ma zmienny język, wpadnie w zło.",
      "Kto urodzi głupca, dozna udręki, i ojciec nędznika nie będzie się cieszył.",
      "Radosne serce wzmacnia zdrowie, ale przygnębiony duch wysusza kości.",
      "Podarek z zanadrza bierze przewrotny, by wykrzywiać drogi praworządności.",
      "Rozsądny zwraca twarz do mądrości, ale głupiec wodzi oczami po krańcach ziemi.",
      "Głupi syn jest zmartwieniem ojca, i goryczą tej, która go urodziła.",
      "Już grzywna dla sprawiedliwego nie jest dobra; chłostać dostojnika to bezprawie.",
      "Kto jest oszczędny w słowach, zdobywa wiedzę, a opanowany jest człowiekiem roztropnym.",
      "Nawet głupiec, gdy milczy, uchodzi za mądrego, kto zamyka wargi — za pojętnego."
    ],
    [
      "Samolub kieruje się własnymi zachciankami, i oburza się na każdą pomoc.",
      "Głupiec nie ma upodobania w roztropności, a tylko w pomysłach swojego serca.",
      "Gdy zjawia się przewrotność, zjawia się też pogarda, i razem z niesławą przychodzi hańba.",
      "Słowa z ust człowieka są jak głębokie wody, a źródło mądrości jest rwącym potokiem.",
      "Nie jest dobrze okazywać względy przewrotnemu, przez oskarżanie w sądzie sprawiedliwego.",
      "Wargi głupca wzniecają spór, a jego usta domagają się razów.",
      "Usta głupca niszczą jego samego, a jego wargi są sidłem na własne życie.",
      "Słowa oszczercy są jak przysmaki, docierają aż do głębi wnętrzności.",
      "Już ten, kto pracuje opieszale, staje się bratem niszczyciela.",
      "Imię Jahwe jest wieżą warowną, chroni się w niej sprawiedliwy i jest bezpieczny.",
      "Majątek bogacza jest jego silnym miastem, i wysokim murem — w jego mniemaniu.",
      "Przed upadkiem serce człowieka się wynosi, ale sławę poprzedza pokora.",
      "Kto odpowiada, zanim wysłucha, ujawnia głupotę i ściąga na siebie hańbę.",
      "Duch człowieka podtrzymuje go w chorobie, ale kto podniesie upadłego na duchu?",
      "Serce pojętne osiąga wiedzę, a ucho mądrych szuka wiedzy.",
      "Dar człowieka sprzyja jego rozwojowi, i umieszcza go wśród dostojników.",
      "W sporze za sprawiedliwego uchodzi pierwszy, przychodzi jednak przeciwnik i go atakuje.",
      "Los kończy spory, i rozdziela siłaczy.",
      "Znieważony brat przewyższa warowne miasto, a spory są ryglem w twierdzy.",
      "Owocem ust żywi się wnętrze człowieka, syci się on plonem własnych warg.",
      "Życie i śmierć są w mocy języka, co ktoś ukocha, taki zje owoc.",
      "Kto znalazł żonę, znalazł dobro, i doznał łaski od Jahwe.",
      "Ubogi prosi pokornie, a bogaty odpowiada szorstko.",
      "Człowiek otoczony przyjaciółmi stacza się w nieszczęście, ale bywa przyjaciel oddany bardziej niż brat."
    ],
    [
      "Więcej wart ubogi, który postępuje uczciwie, niż ten, kto ma obłudne wargi i jest głupcem.",
      "Bez wiedzy także gorliwość nie jest dobra, a kto przyspiesza kroku, pobłądzi.",
      "Głupota człowieka rujnuje mu drogę, a jego serce oburza się na Jahwe.",
      "Bogactwo przymnaża wielu przyjaciół, ale ubogiego opuszcza nawet przyjaciel.",
      "Fałszywy świadek nie uniknie kary, kto rozgłasza kłamstwo, ten się nie uratuje.",
      "Wielu schlebia dostojnikowi, i każdy chce być przyjacielem hojnego.",
      "Ubogiego nienawidzą nawet bracia, tym bardziej stronią od niego przyjaciele; goni za słowami, ale ich nie ma.",
      "Kto kształtuje serce, kocha swe życie, a kto strzeże roztropności, znajdzie dobro.",
      "Fałszywy świadek nie uniknie kary, kto rozsiewa kłamstwa — zginie.",
      "Do głupca przepych nie pasuje, tym bardziej do sługi rządzić książętami?",
      "Człowiek rozsądkiem oddala swój gniew, a szacunek zdobywa przechodzeniem ponad grzechem.",
      "Gniew króla jest jak ryk lwa, natomiast jego życzliwość jest jak rosa na trawie.",
      "Głupi syn jest zmartwieniem ojca, a kłótliwa żona jest jak dach, który przecieka.",
      "Dom i majątek są dziedzictwem po ojcach, ale roztropna żona jest darem Jahwe.",
      "Lenistwo pogrąża w letargu, a ospała dusza cierpi głód.",
      "Kto strzeże przykazania, strzeże swego życia, ale kto swe drogi rujnuje, umrze.",
      "Kto się lituje nad biednym, pożycza Jahwe, i On mu za dobry uczynek odpłaci.",
      "Karć swego syna, bo jeszcze jest nadzieja, ale do jego zabójstwa się nie posuwaj.",
      "Gwałtownik winien ponieść karę, bo jeśli mu pobłażasz, to tylko go popierasz.",
      "Słuchaj rady i przyjmij karcenie, abyś w końcu stał się mądry.",
      "W sercu człowieka jest wiele zamierzeń, ale spełni się tylko zamysł Jahwe.",
      "Pragnieniem człowieka jest okazywać miłosierdzie, ale więcej wart ubogi niż obłudnik.",
      "Bojaźń Jahwe zapewnia życie, wtedy śpi on syty i nie lęka się zła.",
      "Leniwy wkłada rękę do misy, ale do ust już jej nie podnosi.",
      "Uderz szydercę, a niedoświadczony zmądrzeje, a kiedy upomina się pojętnego, pogłębia wiedzę.",
      "Kto znieważa ojca i wypędza matkę, jest synem bezwstydnym i nikczemnym.",
      "Zaprzestań, mój synu, słuchać karcenia, a oddalisz się od słów o wiedzy.",
      "Nikczemny świadek szydzi z praworządności, a usta przewrotnych chłoną nieprawość.",
      "Dla szyderców przygotowane są kary, a na grzbiet głupców — ciosy."
    ],
    [
      "Szydercą jest wino, błaznem sycera, każdy, kto ich używa, nie zmądrzeje.",
      "Pomruk, podobnie jak lew, wywołuje groza króla, kto się na jego gniew naraża, traci swoje życie.",
      "Człowiek, który odstępuje od sporu, zyskuje uznanie, ale każdy głupiec wciąż się kłóci.",
      "Leniwy nie orze jesienią, we żniwa szuka plonu, ale nadaremnie.",
      "Rada w sercu człowieka jest jak głębokie wody, ale człowiek roztropny potrafi z niej czerpać.",
      "Wielu ludzi uważa się za człowieka miłosiernego, ale któż znajdzie człowieka wiernego?",
      "Sprawiedliwy wzrasta w uczciwości, szczęśliwi są po nim jego synowie!",
      "Król siedzący na tronie sędziowskim swymi oczami rozprasza każde zło.",
      "Któż może mówić: Zachowałem swe serce w szczerości, oczyściłem się z grzechu.",
      "Ciężarek i ciężarek, miara i miara, jedno i drugie budzi odrazę w Jahwe.",
      "Już młodzieniec daje się poznać po swoich działaniach, czy jego uczynek jest czyste i czy jest prawy.",
      "Ucho słuchające i oko widzące — tak jedno, jak i drugie, uczynił Jahwe.",
      "Nie kochaj spania, abyś nie zubożał, miej oczy otwarte, a nasycisz się chlebem.",
      "Marne, marne! mówi kupujący, ale kiedy odejdzie, wtedy się przechwala.",
      "Jest złoto i mnóstwo pereł, ale kosztowną ozdobą są wargi z wiedzą.",
      "Zabierz mu płaszcz, bo poręczył za obcego, i weź jego zastaw, ze względu na nieznajomych.",
      "Smakuje człowiekowi chleb oszustwa, ale potem jego usta napełniają się piaskiem.",
      "Plany układaj w czasie narady, a wojnę prowadź rozumnie.",
      "Kto ugania się za plotkami, zdradza tajemnice, nie wiąż się z tym, kto ma wargi otwarte.",
      "Kto złorzeczy swemu ojcu i matce, temu zgaśnie lampa wśród najgłębszych ciemności.",
      "Dziedzictwo zagarnięte w początkach z pośpiechem, na końcu błogosławione nie będzie.",
      "Nie mów: Odpłacę za zło! Poleć się Jahwe, a On cię wspomoże.",
      "Fałszywe ciężarki budzą odrazę w Jahwe, także oszukańcze szale wagowe nie są dobre.",
      "Od Jahwe zależą kroki męża, jakżeżby człowiek poznał swoja drogę?",
      "Sidłem dla człowieka jest pochopnie mówić: „Poświęcone”! a zastanowić się dopiero po ślubowaniu.",
      "Mądry król rozpędza przewrotnych, i wymierza im kary.",
      "Lampą Jahwe jest duch człowieka, dociera do wszystkich zakamarków wnętrza.",
      "Miłość i wierność strzegą króla, a jego tron wspiera się na miłości.",
      "Dumą młodzieńców jest ich siła, a ozdobą starców są siwe włosy.",
      "Krwawe pręgi oczyszczają złego, a razy — zakamarki wnętrza."
    ],
    [
      "Serce króla jest w ręku Jahwe jak strumień wody, On je kieruje tam, gdzie sam zechce.",
      "Każda droga człowieka jest w jego oczach prosta, ale Jahwe bada serce.",
      "Postępować zgodne ze sprawiedliwością i prawem, znaczy dla Jahwe więcej niż ofiara.",
      "Wyniosłe oczy i dumne serce, to ugór grzechu bezbożnych.",
      "Zamierzenia pracowitego przynoszą tylko zysk, ale każdy pośpiech tylko stratę.",
      "Kto gromadzi skarby językiem kłamliwym, rozpędza wiatrem poszukiwania śmierci.",
      "Przemoc bezbożnych obraca się przeciwko nim, bo wzbraniają się przestrzegać praworządności.",
      "Droga człowieka występnego jest kręta, ale szczery dba o uczciwość swego czynu.",
      "Lepiej mieszkać w kącie na dachu, niż mieć kłótliwą żonę i wspólny dom.",
      "Dusza bezbożnego pożąda zła, bliźni nie znajdzie litości w jego oczach.",
      "Gdy się karci szydercę, niedoświadczony mądrzeje, gdy się poucza mądrego, nabywa wiedzy.",
      "Rozważny sprawiedliwość wymierza domowi przewrotnego, wtrąca złoczyńców w nieszczęście.",
      "Kto zatyka uszy słysząc krzyk biednego, ten sam będzie wołał i nikt mu nie odpowie.",
      "Dar z zanadrza łagodzi gniew, a podarek spod szaty — gwałtowną zapalczywość.",
      "Przestrzegać praworządności to radość dla sprawiedliwego, ale udręka dla postępujących niegodziwie.",
      "Człowiek, który schodzi z drogi rozsądku, odpocznie wśród zgromadzenia cieni.",
      "Człowiek kochający uciechę ubożeje, kto kocha wino i oliwę, ten się nie wzbogaci.",
      "Okupem za sprawiedliwego jest przewrotny, a przestępca — za ludzi prawych.",
      "Lepiej mieszkać w ziemi pustynnej, niż mieć żonę kłótliwą i złośliwą.",
      "Cenny skarb, i oliwa są w mieszkaniu mędrca, ale człowiek głupi wszystko przejada.",
      "Kto kieruje się sprawiedliwością i miłosierdziem, znajdzie życie, sprawiedliwość i sławę.",
      "Mądry wkracza do miasta siłaczy, i burzy umocnienie, któremu ono zaufało.",
      "Kto czuwa nad swoimi ustami i językiem, ten strzeże swoje życie przed udrękami.",
      "Pyszny, zuchwały, zwany szydercą, działa w zapalczywej zarozumiałości.",
      "Żądza leniwego uśmierca go, bo jego ręce stronią od pracy.",
      "Każdego dnia odzywa się żądza, ale sprawiedliwy daje i nie skąpi.",
      "Ofiara przewrotnych budzi odrazę, zwłaszcza jeśli składana jest w nieprawości.",
      "Kłamliwy świadek przepadnie, a człowiek, który umie słuchać, mówi wytrwale.",
      "Człowiek przewrotny ma zatwardziałe oblicze, a prawy utwierdza swoją drogę.",
      "Nie ma mądrości, ani roztropności, ani rady wobec Jahwe.",
      "Na dzień bitwy siodła się konia, ale zwycięstwo zależy od Jahwe."
    ],
    [
      "Imię jest cenniejsze od wielkiego bogactwa, a sympatia od srebra i złota.",
      "Bogaty i biedak są sobie bliscy, jednego i drugiego stworzył Jahwe.",
      "Rozważny dostrzega zło i kryje się, ale niedoświadczeni idą dalej i ponoszą szkodę.",
      "Nagrodą pokory jest bojaźń Jahwe, bogactwo, sława i życie.",
      "Na drodze obłudnika leżą ciernie i sidła, ale kto czuwa nad swym życiem, omija je z daleka.",
      "Wprowadź młodzieńca na jego drogę, a nie zejdzie z niej nawet kiedy się postarzeje.",
      "Bogaty panuje nad ubogimi, a dłużnik zaś jest niewolnikiem wierzyciela.",
      "Kto sieje nieprawość, zbiera nieszczęście, i rózga jego zapalczywości się kończy.",
      "Kto spogląda życzliwie, ten dozna błogosławieństwa, bo swego chleba użycza biednemu.",
      "Przepędź szydercę, a ustanie kłótnia, skończy się spór i rzucanie obelg.",
      "Kto kocha czystość serca, wdziękiem swych warg zdobywa przyjaźń króla.",
      "Oczy Jahwe strzegą wiedzy, ale niweczy On słowa wiarołomcy.",
      "Leniwy mówi: Lew jest na dworze, mogę być zabity na samym środku ulicy.",
      "Usta cudzych żon są głębokim dołem, na kogo Jahwe się gniewa, ten tam wpadnie.",
      "W sercu młodzieńca tkwi głupota, ale rózga karności wypędzi ją stamtąd.",
      "Kto krzywdzi biednego, działa na jego korzyść, kto daje bogatemu, tylko mu szkodzi.",
      "Nadstaw uszu i słuchaj moich słów, a swoje serce skłoń do mojej wiedzy.",
      "Bo jest przyjemnie, kiedy strzeżesz ich w swym wnętrzu, i równocześnie są osadzone na twoich wargach.",
      "Aby twoją nadzieję oprzeć na Jahwe, chcę dziś pouczyć ciebie, tylko ciebie.",
      "Oto dla ciebie spisałem pouczenia, zawierające rady i wiedzę,",
      "aby cię nauczyć pewnych słów prawdy, abyś mógł przekazać słowa prawdy tym, którzy cię po to posłali.",
      "Nie krzywdź ubogiego, dlatego, że jest ubogi, i nie uciskaj biednego w bramie,",
      "bo sam Jahwe rozsądzi jego sprawę, i pozbawi życia tych, którzy go dręczą.",
      "Nie łącz się z człowiekiem gwałtownym, i nie chodź z człowiekiem porywczym,",
      "abyś się nie przyzwyczaił do jego ścieżek, i nie zastawił sideł na własne życie.",
      "Nie przebywaj wśród tych, którzy podają dłoń, wśród poręczających za długi;",
      "jeżeli nie masz czym zapłacić, dlaczego mieliby zabrać łóżko spod ciebie?",
      "Nie przesuwaj starej granicy, którą ustalili ojcowie.",
      "Widzisz człowieka biegłego w swym zawodzie? Stać on może przed królami, nie stanie przed prostakami."
    ],
    [
      "Kiedy zasiadasz do uczty z dostojnikiem, roztropnie oceń, co leży przed tobą;",
      "nóż sobie przyłóż do gardła, jeśli jesteś łapczywy!",
      "Nie pragnij jego przysmaków, bo to zdradliwy pokarm.",
      "Nie ubiegaj się zbytnio o bogactwo, wyrzeknij się swej chytrości.",
      "Zwracasz ku niemu swe oczy, a jego nie ma, bo przyprawia sobie skrzydła, i jak orzeł wzlatuje pod niebiosa.",
      "Nie jedz chleba z człowiekiem o złym oku, i nie garnij się do jego przysmaków,",
      "bo jest on jak ktoś, kto oblicza w swej duszy. Mówi do ciebie: Jedz i pij! Ale jego serce nie jest z tobą.",
      "Kąsek, który spożyłeś musisz zwrócić, i na nic się nie przydadzą twe uprzejme słowa.",
      "Nie mów do uszu głupca, bo wzgardzi roztropnością twych słów.",
      "Nie przesuwaj starej granicy, i nie wchodź na pole sierot,",
      "bo potężny jest ich Obrońca, sam rozsądzi ich sprawę przeciw tobie.",
      "Nakłoń swe serce do karcenia, a swoje uszy ku słowom wiedzy.",
      "Nie skąp chłopcu karcenia, bo kiedy uderzysz go rózgą, nie umrze.",
      "Uderzysz go rózgą, ale jego życie uchronisz od Szeolu.",
      "Synu mój, jeżeli twoje serce jest mądre, także moje serce się cieszy.",
      "Radują się moje nerki, gdy twoje wargi mówią słusznie.",
      "Niech twoje serce nie zwraca się zazdrośnie ku grzesznikom, ale tylko ku bojaźni Jahwe, każdego dnia.",
      "Bo przyszłość naprawdę istnieje, i twoja nadzieja nie będzie zawiedziona.",
      "Słuchaj, mój synu, i bądź mądry, i swoje serce kieruj na dobrą drogę.",
      "Nie bądź z tymi, którzy piją wino, i obżerają się mięsem,",
      "bo pijak i rozpustnik zubożeją, a próżniactwo nałoży łachmany.",
      "Słuchaj ojca, który dał ci życie, i nie gardź matką, kiedy się postarzeje.",
      "Kupuj prawdę, nie sprzedawaj, — i mądrość i karność i umiejętność!",
      "Bardzo się raduje ojciec sprawiedliwego, kto daje życie mądremu, cieszy się nim.",
      "Niech się raduje twój ojciec i matka, niech się cieszy ta, która cię urodziła.",
      "Daj mi, synu, swe serce, a twoje oczy niech obserwują moją drogę,",
      "bo nierządnica jest głębokim dołem, a obca jest wąską studnią.",
      "Czai się ona jak zabójca i zwiększa wśród ludzi liczbę wiarołomnych.",
      "U kogo słychać: Biada!, u kogo: Ach! Kto kłóci się i krzyczy? U kogo rany bez powodu i posępne oczy?",
      "U tych, którzy siedzą przy winie, którzy przychodzą próbować przyprawiony napój.",
      "Nie wpatruj się w wino. Jakie ono czerwone! Jak mieni się w kielichu! gładko się przelewa,",
      "ale potem kąsa jak wąż, zatruwa jadem jak żmija.",
      "Twoje oczy oglądają dziwne rzeczy, a twoje serce wypowiada brednie.",
      "Zdaje ci się, że śpisz na pełnym morzu, zasnąłeś na samym szczycie masztu.",
      "„Bili mnie, a nie czułem bólu, zadawali ciosy — a ja nie wiedziałem! Kiedy się wreszcie zbudzę? Znowu chciałbym się napić!”"
    ],
    [
      "Nie zazdrość złym ludziom, i nie szukaj ich towarzystwa.",
      "Ich serce obmyśla gwałt, a ich usta mówią o przemocy.",
      "Dom buduje się mądrością, a umacnia roztropnością.",
      "Wiedza napełnia jego spiżarnie, wszystkim, co cenne i miłe.",
      "Mąż mądry posiada moc, a człowiek wiedzy przewyższa siłacza.",
      "Bo wojnę możesz prowadzić tylko przez mądre zarządzenia, a zwycięstwo zależy od licznych doradców.",
      "Dla głupca mądrość jest zbyt wzniosła, nie otworzy on swych ust w miejskiej bramie.",
      "Kto myśli tylko o czynieniu zła, tego nazywają wichrzycielem.",
      "Zamysł głupoty jest grzechem, a szyderca budzi odrazę w ludziach.",
      "Jeżeli w dniu nieszczęścia słabniesz, to marna jest twoja siła.",
      "Ratuj skazanych na śmierć, i broń wiedzionych na zagładę.",
      "Może powiesz: Ależ, nie wiedzieliśmy o tym! Oto Ten, który bada serca, wie wszystko. Ten który strzeże twej duszy, wie, i odpłaci człowiekowi według jego czynów.",
      "Jedz miód, mój synu, bo jest dobry, i plaster z miodem dostarcza słodyczy twemu podniebieniu.",
      "Wiedz, że taka jest mądrość dla twojej duszy, jeśli ją znalazłeś, masz przed sobą przyszłość, a twoja nadzieja nie będzie zawiedziona.",
      "Nie czyhaj, niegodziwcze, na dom człowieka sprawiedliwego, i nie niszcz jego siedziby.",
      "Bo sprawiedliwy upadnie siedem razy, i wstanie, ale przewrotni pogrążą się w nieszczęściu.",
      "Nie ciesz się z upadku swego wroga, a twoje serce niech się nie raduje z jego klęski,",
      "aby Jahwe, widząc to, nie uznał tego w swych oczach za zło, i nie odwrócił od niego swego gniewu.",
      "Nie unoś się z powodu złoczyńców, i nie zazdrość przewrotnym,",
      "bo nie ma przyszłości dla złego, lampa przewrotnych zgaśnie.",
      "Lękaj się, mój synu, Jahwe i króla, nie łącz się z odmieńcami,",
      "bo ich zagłada spadnie niespodziewanie, któż zaś może przewidzieć nieszczęście od obydwóch?",
      "Te nauki także pochodzą od mędrców: Niedobrze jest kierować się w sądzie ludzkimi względami.",
      "Tego, kto mówi przewrotnemu: Jesteś sprawiedliwy! Przeklinają ludy, złorzeczą mu narody.",
      "Tym, którzy rozstrzygają sprawiedliwie, powodzi się dobrze, i towarzyszy im obfite błogosławieństwo.",
      "W usta całuje, kto daje jasną odpowiedź.",
      "Wykonaj swą pracę na zewnątrz, zajmij się uprawą roli, potem buduj sobie dom.",
      "Nie występuj przeciw bliźniemu jako świadek przygodny, zwodzący swoimi wargami.",
      "Nie mów: Jak on mi uczynił, tak ja uczynię jemu, odpłacę każdemu według jego czynu!",
      "Przechodziłem obok pola leniwego człowieka, koło winnicy nierozumnego.",
      "Wszystko zarosło chwastami, pole pokryły osty, rozpadł się kamienny mur.",
      "Patrzyłem i rozważałem w sercu, oglądałem i wysnułem przestrogę:",
      "Jeszcze chwilę pospać, jeszcze chwilę się zdrzemnąć, jeszcze chwilę rozluźnić ręce, aby wypoczęły.",
      "I oto zjawia się u ciebie ubóstwo, jak włóczęga, i nędza groźna jak uzbrojony mężczyzna."
    ],
    [
      "To także są przysłowia Salomona, które zebrali ludzie Ezechiasza, króla Judy.",
      "Chwałą Boga jest rzecz ukrywać, a chwałą królów rzecz badać.",
      "Wysokość nieba, głębokość ziemi i serca królów są niezbadane.",
      "Usuń zanieczyszczenia ze srebra, a złotnik sporządzi udane naczynie.",
      "Usuń przewrotnego sprzed oblicza króla, a jego tron umocni się w sprawiedliwości.",
      "Nie wywyższaj się przed obliczem króla i nie zajmuj miejsca dostojników.",
      "Bo lepiej niech ci powiedzą: Przesuń się tu, niż żeby cię poniżono wobec dygnitarza.",
      "Tego, co twoje oczy widziały, nie podaj pochopnie do sądu, bo co zrobisz przy końcu, kiedy twój bliźni cię zawstydzi?",
      "Prowadź swoją sporną sprawę z bliźnim, ale cudzej tajemnicy nie ujawniaj,",
      "aby ten, kto słucha, nie zganił cię, i zniesławienie od ciebie już się nie odwróci.",
      "Złote jabłka na srebrnym naczyniu, to słowa wypowiedziane w stosownym czasie.",
      "Złoty pierścień i naszyjnik ze szczerego złota, to upomnienie mędrca skierowane do uszu słuchającego.",
      "Czym chłód śniegu w czasie żniwa, tym wierny posłaniec dla tego, kto go posłał; orzeźwia on duszę swego pana.",
      "Są chmury, jest wiatr, a nie ma deszczu, tak jest z człowiekiem, który się chwali zwodniczym darem.",
      "Cierpliwością można przekonać zwierzchnika, a łagodny język miażdży kości.",
      "Znalazłeś miód, jedz tyle, ile potrzeba, abyś się nie przejadł i nie musiał go zwrócić.",
      "Z umiarem stawiaj swą nogę w domu sąsiada, abyś się mu nie sprzykrzył i by cię nie znienawidził.",
      "Maczuga, miecz i ostra strzała, to człowiek, który świadczy fałszywie o bliźnim.",
      "Zepsuty ząb i chwiejna noga, to nadzieja w wiarołomcy w dniu nieszczęścia.",
      "Zdejmować okrycie w dzień mroźny, dolewać octu do sody, to śpiewać pieśni przy człowieku o zbolałym sercu.",
      "Kiedy twój wróg jest głodny, nakarm go chlebem, a gdy jest spragniony — daj mu wody,",
      "bo wtedy na jego głowie gromadzisz rozżarzone węgle i Jahwe ci za to zapłaci.",
      "Północny wiatr sprowadza ulewę, a obłudny język zaciętość na twarzy.",
      "Lepiej mieszkać w kącie na dachu, niż mieć kłótliwą żonę i wspólny dom.",
      "Zimna woda dla spragnionego gardła, tak dobra wiadomość z dalekiej krainy.",
      "Zanieczyszczone źródło, zmącony strumień, to sprawiedliwy, który się chwieje wobec przewrotnego.",
      "Nie jest dobrze zjadać za dużo miodu, ani zdobywać sławę przez chwalenie innych.",
      "Miasto zniszczone bez murów, tak człowiek, który nie panuje nad swym duchem."
    ],
    [
      "Jak śnieg w lecie, a deszcz we żniwa, tak sława nie pasuje do głupca.",
      "Jak lecący wróbel i szybująca jaskółka, tak bezpodstawne przekleństwo nie dotrze.",
      "Na konia bicz, na osła powróz, a na grzbiet głupców — rózga.",
      "Nie odpowiadaj głupcowi według jego głupoty, abyś się nie upodobnił do niego.",
      "Odpowiedz głupiemu według jego głupoty, aby nie wydawał się sobie mądrym.",
      "Nogi sobie ucina i pije krzywdę, kto przesyła wiadomość przez głupca.",
      "Zwisają uda u kaleki, a przysłowie w ustach głupców.",
      "Przywiązywać kamień do procy, to oddawać cześć głupcowi.",
      "Cierń wbija się w rękę pijaka, a przysłowie w usta głupców.",
      "Łucznik przeszywa wszystko, tak samo ten, co najmuje głupca i pijaka.",
      "Jak pies powraca do swych wymiotów, tak głupiec wciąż powtarza swe błazeństwa.",
      "Widzisz człowieka mądrego we własnych oczach? Więcej nadziei może mieć głupiec niż on.",
      "Leń mówi: Lew jest na drodze, po ulicach krąży drapieżnik!",
      "Drzwi się obracają na zawiasach, a leniuch w swoim łóżku.",
      "Leniwy wkłada rękę do misy, ale do ust już jej nie podnosi.",
      "Leń we własnych oczach jest mądrzejszy, od siedmiu takich, którzy dają sensowne odpowiedzi.",
      "Łapie za uszy biegnącego psa, kto wtrąca się do cudzego sporu.",
      "Jak szaleniec, który rozrzuca płonące drwa, strzały i śmierć,",
      "tak człowiek, który oszukuje swego bliźniego, i mówi: Ja tylko żartowałem!",
      "Gdy brakuje drewna, ogień wygasa, gdy nie ma plotkarza, kłótnia się kończy.",
      "Węgle dla żaru, a drwa dla ognia, i człowiek kłótliwy dla wzniecania sporu.",
      "Słowa oszczercy są jak przysmaki, i docierają aż do głębi wnętrzności.",
      "Srebrna glazura na glinianym naczyniu, wargi gładkie, a serce złe.",
      "Ten, kto nienawidzi, wargami zwodzi, ale w swoim wnętrzu knuje zdradę.",
      "Kiedy mówi miłym głosem, nie wierz mu, bo w swym sercu ma siedem obrzydliwości.",
      "Nienawiść można skryć przez udawanie, ale zło człowieka ujawni zgromadzenie.",
      "Kto kopie dół, sam wpadnie do niego, kto toczy kamień, na tego on się osunie.",
      "Kłamliwy język nienawidzi tych, których zadręcza, a gładkie usta sprowadzają zgubę."
    ],
    [
      "Nie przechwalaj się tym, co będzie jutro, bo nie wiesz, co się zdarzy dzisiaj.",
      "Niech cię chwali ktoś inny, a nie twoje usta, obcy, a nie twoje własne wargi.",
      "Ciężki jest kamień i dużo waży piasek, ale cięższy od obu jest gniew głupca.",
      "Okrutna jest zapalczywość, straszliwy jest gniew, ale kto może ocaleć wobec zazdrości?",
      "Lepsze jest jawne upomnienie, niż ukrywana miłość.",
      "Wierne są rany kochającego, ale zdradliwe pocałunki nienawidzącego.",
      "Syty depcze plaster miodu, ale dusza zgłodniała wszelką gorycz uważa za słodycz.",
      "Jakim jest ptak wychodzący ze swego gniazdo, takim jest i człowiek wychodzący ze swej miejscowości.",
      "Olejek i kadzidło rozweselają serce, a słodycz przyjaciela bardziej, niż zamysł duszy.",
      "Nie porzucaj swego przyjaciela, ani przyjaciela twego ojca, i nie wchodź do domu brata w dniu swego nieszczęścia; lepszy jest bliski sąsiad, niż daleki brat.",
      "Bądź mądry, mój synu, rozwesel moje serce, abym dał odpowiedź temu, kto mi urąga.",
      "Rozważny dostrzega zło i się kryje, ale niedoświadczeni idą dalej i ponoszą szkodę.",
      "Zabierz mu płaszcz, bo poręczył za obcego, a za nieznajomych weź jego zastaw.",
      "Kto błogosławi donośnym głosem bliźniego z rana, należy mu to uznać za złorzeczenie.",
      "Dach przeciekający w dzień deszczu, i kłótliwa żona są podobne;",
      "kto chce ją powstrzymać, powstrzymuje wiatr i zbiera swą ręką oliwę.",
      "Żelazo wygładza żelazo, a człowiek wygładza twarz swego bliźniego.",
      "Kto pielęgnuje drzewo figowe, spożywa jego owoce, a kto czuwa przy swoim panu, doznaje szacunku.",
      "Jak woda przybliża twarz do twarzy, tak serce człowieka do człowieka.",
      "Szeol i Otchłań się nie nasycą, i oczy człowieka się nie nasycą.",
      "Tygiel na srebro, piec na złoto, a człowiek wpływa na usta, które go sławią.",
      "Choćbyś starł głupca w moździerzu, w pośrodku ziarna, tłuczkiem, głupota od niego nie odejdzie.",
      "Doglądaj pilnie stanu swych owiec, i z sercem podchodź do swojego stada,",
      "bo majętność nie trwa wiecznie, ani diadem nie przechodzi z pokolenia na pokolenie",
      "Wyrasta trawa, pojawia się zieleń, ściele się gęsto górska roślinność.",
      "Owce dostarczają ci odzienia, kozłami zapłacisz za pole.",
      "Masz pod dostatkiem koziego mleka, aby wyżywić siebie, swój dom, i by mogły się nasycić twoje służące."
    ],
    [
      "Przewrotny ucieka, choć go nikt nie goni, sprawiedliwy zaś czuje się pewnie jak lew.",
      "Grzech sprawia, że kraj ma wielu władców, ale człowiek rozsądny i światły utrwala porządek.",
      "Człowiek ubogi, który uciska biednych, to deszcz obfity, ale chleba nie ma.",
      "Ci, którzy odstępują od prawa, chwalą przewrotnego, ale ci, którzy zachowują prawo, zwalczają ich.",
      "Źli ludzie nie rozumieją praworządności, ale ci, którzy szukają Jahwe wszystko rozumieją.",
      "Więcej wart ubogi, który chodzi w swej niewinności, niż ten, kto drogi deprawuje, ale jest bogaty.",
      "Kto zachowuje prawo jest synem rozsądnym, ale kto przebywa z rozpustnikami, przynosi wstyd ojcu.",
      "Kto powiększa bogactwo procentami i lichwą, ten gromadzi je dla tego, kto ma litość nad biednym.",
      "Kto odwraca swe ucho, by nie słuchać prawa, tego nawet modlitwa budzi odrazę.",
      "Kto ludzi prawych sprowadza na złą drogę, ten wpadnie we własny dół; uczciwi zaś będą dziedziczyć dobro.",
      "Bogacz w swych oczach uchodzi za mądrego, ale rozsądny biedak pozna się na nim.",
      "Gdy zwyciężają sprawiedliwi, panuje wielka radość, ale gdy powstają przewrotni, człowiek się chowa.",
      "Nie powodzi się temu, kto swe grzechy ukrywa; ale kto je wyznaje i porzuca, korzysta z miłosierdzia.",
      "Błogosławiony człowiek, który zawsze odczuwa lęk, a kto ma harde serce, wpadnie w nieszczęście.",
      "Ryczący lew i zgłodniały niedźwiedź, to przewrotny władca ubogiego ludu.",
      "Zwierzchnik mało roztropny jest wielkim ciemięzcą, ale kto nienawidzi wyzysku, przedłuża swoje dni.",
      "Człowiek skalany ludzką krwią, będzie uciekał aż do grobu; nie trzeba go wstrzymywać!",
      "Kto postępuje uczciwie, znajdzie ocalenie, ale kto chodzi po dwóch drogach, na jednej upadnie.",
      "Kto uprawia rolę, syci się chlebem, ale kto żyje złudzeniami, syci się nędzą.",
      "Człowiek wierny obfituje w błogosławieństwa, ale kto chce się szybko wzbogacić, nie ujdzie kary.",
      "Stronniczość nie jest dobra, dla kawałka chleba człowiek grzeszy.",
      "Człowiek o zachłannym spojrzeniu goni za bogactwem, a nie wie, że spotka go niedostatek.",
      "Kto człowieka upomina, dozna w końcu więcej wdzięczności, niż ten, kto tylko schlebia mu swoim językiem.",
      "Kto ograbia ojca i matkę mówiąc: „To nie jest grzechem!”, ten jest wspólnikiem złoczyńcy.",
      "Zachłanny człowiek wznieca spory, a kto ufa Jahwe, będzie nasycony.",
      "Kto ufa własnemu sercu, ten jest głupcem, ale kto się kieruje mądrością, ten znajdzie ocalenie.",
      "Kto daje biednemu, nie ubożeje, ale kto swe oczy odwraca, słyszy wiele złorzeczeń.",
      "Kiedy przewrotni mają przewagę, człowiek się ukrywa, ale gdy upadają, przybywa sprawiedliwych."
    ],
    [
      "Człowiek upominany, o twardym karku, zostanie zdruzgotany nagle i nieuleczalnie.",
      "Gdy przybywa prawych, ludzie się cieszą, ale gdy rządzi przewrotny, lud jęczy.",
      "Człowiek, który kocha mądrość, raduje swego ojca, ale ten, który przebywa z nierządnicami, trwoni majątek.",
      "Król umacnia państwo praworządnością, ale człowiek znany z danin, niszczy je.",
      "Człowiek, który schlebia bliźniemu, zakłada sidła na jego kroki.",
      "W grzechu człowieka złego jest pułapka, ale sprawiedliwy jest pogodny i radosny.",
      "Sprawiedliwy zna potrzeby ubogich, ale bezbożny nie ma żadnego rozeznania.",
      "Ludzie złośliwi podburzają miasto, ale mądrzy potrafią tłumić gniew.",
      "Kiedy człowiek mądry ma do czynienia z głupcem, ten się unosi, potem się śmieje, i nie ma zgody.",
      "Ludzie krwawi nienawidzą uczciwego, ale prawi troszczą się o jego życie.",
      "Głupiec wybucha wielkim gniewem, ale mądry w końcu go uspokaja.",
      "Kiedy władca daje posłuch kłamliwemu słowu, wszyscy jego słudzy stają się nieprawi.",
      "Ubogi i jego ciemięzca są sobie bliscy, Jahwe oświeca oczy jednego i drugiego.",
      "Kiedy król sądzi ubogich w prawdzie, jego tron jest umocniony na zawsze.",
      "Rózga i upomnienie udzielają mądrości, ale młodzieniec źle wychowany przynosi wstyd matce.",
      "Kiedy przewrotnych przybywa, wzmaga się grzech, ale sprawiedliwi zobaczą ich upadek.",
      "Karć swego syna, a sprawi ci radość, i twojej duszy przyniesie zadowolenie.",
      "Bez prorockich wizji ludzie się zaniedbują, ale szczęśliwy ten, kto zachowuje prawo.",
      "Sługi nie da się zmienić słowami, bo on je rozumie, ale nie odpowiada.",
      "Widzisz człowieka, który miota słowa? Więcej nadziei może mieć głupiec, niż on.",
      "Kto pobłaża słudze za młodu, ten później dozna jego sprzeciwu.",
      "Człowiek gwałtowny wznieca spory, a zapalczywy pomnaża przestępstwa.",
      "Pycha człowieka go upokarza, ale pokorny doznaje szacunku.",
      "Kto towarzyszy złodziejowi, nienawidzi swego życia, słucha przekleństwa, ale się nie przyznaje.",
      "Strach człowieka usidla, ale kto ufa Jahwe, jest bezpieczny.",
      "Wielu szuka względów władcy, ale prawo człowieka pochodzi od Jahwe.",
      "Obrzydliwością dla sprawiedliwych jest człowiek nieprawy, a obrzydliwością dla przewrotnego jest postępujący uczciwie."
    ],
    [
      "Słowa Agura, syna Jake, z Massa. Wypowiedź tego męża: Trudziłem się, Boże, trudziłem się, Boże, i zaprzestałem.",
      "Bo jestem głupszy niż człowiek, i nie mam umiejętności ludzkiej.",
      "I nie nauczyłem się mądrości, ale wiedzę Świętego poznałem.",
      "Któż wstąpił do nieba i powrócił stamtąd? Kto schwytał wiatr w swe dłonie? Kto zgarnął wodę w swój płaszcz? Kto umocnił wszystkie krańce ziemi? Jakie jest jego imię? I imię jego syna? Czy znasz je?",
      "Każda mowa Boga jest czysta, On jest tarczą tych, którzy się u Niego chronią.",
      "Do Jego słów niczego nie dodawaj, aby cię nie skarcił i nie uznał za kłamcę.",
      "O dwie rzeczy Cię proszę, nie odmawiaj mi ich, dopóki nie umrę:",
      "Oddal ode mnie fałsz i kłamliwe słowo. Nie dawaj mi ani ubóstwa, ani bogactwa, ale udzielaj mi chleba codziennego.",
      "Abym, będąc syty, nie dopuścił się zdrady, i nie mówił: Kim jest Jahwe? Abym też, z nędzy, nie musiał kraść, i bym nie znieważał imienia mojego Boga.",
      "Nie oczerniaj służącego przed panem, aby cię nie przeklął, co odczułbyś przykro.",
      "Jest pokolenie, które złorzeczy ojcu i nie błogosławi swej matce.",
      "Jest pokolenie czyste we własnych oczach, ale z brudu nie zostało obmyte.",
      "Jest pokolenie o dumnych oczach i wyniosłych powiekach.",
      "Jest pokolenie, które ma zęby jak miecze, a szczęki jak noże; gotowe pożreć ubogich tej ziemi i nędzarzy spośród ludzi.",
      "Pijawka ma dwie córki, którym na imię: daj! daj! Trzy rzeczy są nienasycone, cztery nigdy nie mówią: „Dosyć!”",
      "Otchłań i niepłodna kobieta, ziemia nienasycona wodą i ogień, który nigdy nie powie: „Dosyć!”",
      "Oko, które urąga ojcu, i odmawia posłuszeństwa matce, wydziobią nadrzeczne kruki, i pożrą pisklęta orła.",
      "Trzy rzeczy są dla mnie dziwne, a cztery niepojęte:",
      "droga orła pod niebem, droga węża na skale, droga statku na pełnym morzu, i droga mężczyzny do kobiety.",
      "Taka oto jest droga kobiety cudzołożnej: je, ociera usta, i mówi: „Nic złego nie uczyniłam!”",
      "Są trzy osoby, pod którymi drży ziemia, a czterech nie może udźwignąć:",
      "służącego, gdy zostanie królem, głupca, gdy ma chleba pod dostatkiem,",
      "wzgardzonej kobiety, jeśli zostanie żoną, i służącej, która zajmuje miejsce swej pani.",
      "Cztery istoty na ziemi, choć są małe, ale najrozumniejsze z mądrych:",
      "mrówki — społeczność słabych istot, lecz w lecie nazbierają żywności dla siebie;",
      "góraliki — gromady słabych stworzeń, a zakładają swe legowiska na skale;",
      "szarańcza — nie ma króla, a mimo to cała wyrusza w składnym szyku;",
      "jaszczurka — choć możesz ją schwytać rękami, też mieszka w królewskich pałacach.",
      "Trzy stworzenia wspaniale się poruszają, i cztery kroczą dostojnie:",
      "lew — siłacz wśród zwierząt, przed niczym się nie cofnie;",
      "kogut — bo ma mocne mięśnie, podobnie i kozioł; i król, kiedy staje przed swoim ludem.",
      "Jeżeli z głupoty uniosłeś się dumą, i jeśli się potem zastanowiłeś, — ręka na usta!",
      "Bo ściskanie mleka wywołuje masło, ściskanie nosa wywołuje krew, a ściskanie gniewu wywołuje spór."
    ],
    [
      "Słowa dla Lemuela, króla z Massa, którymi karciła go jego matka:",
      "Co, mój synu? Co, synu mojego łona? Co, synu moich ślubów!",
      "Nie oddawaj swej siły kobietom, ani swych dróg tym, które gubią królów.",
      "Nie przystoi królom, o Lemuelu, nie przystoi królom pić wina, i władcom pragnąć sycery,",
      "aby pijąc, nie zapomnieli ustaw, i nie zaniedbali prawa żadnego z ubogich.",
      "Podajcie sycerę ginącemu, i wino przygnębionym na duchu.",
      "Niech piją i zapomną o swej nędzy, niech już nie wspominają swego utrudzenia.",
      "Ty otwórz usta ze względu na niemych, w obronie ludzi ginących.",
      "Otwórz swe usta, rozsądź sprawiedliwie, i broń prawa biednych oraz nieszczęśliwych.",
      "AlefKto znajdzie dzielną kobietę? Jej wartość przewyższa perły.",
      "BetMąż ufa jej swym sercem i zysku mu nie ubywa.",
      "GimelWyświadcza mu ona dobro, a nie zło, przez wszystkie dni swego życia.",
      "DaletTroszczy się o wełnę i len, chętnie pracuje swoimi rękami.",
      "HePodobnie jak kupiecki statek sprowadza żywność z daleka.",
      "WawWstaje, gdy jeszcze jest noc, rozdziela żywność swoim domownikom i przydział należny dziewczętom.",
      "ZainStara się o pole i je nabywa, z owocu własnych rąk sadzi winnicę.",
      "ChetSwe biodra opasuje siłą i wzmacnia swoje ramiona.",
      "TetWie, że jej praca przynosi pożytek, jej lampa nie gaśnie nawet w nocy.",
      "JodWyciąga ręce po kądziel, jej dłoń ujmuje wrzeciono.",
      "KafSwoją dłoń wyciąga do ubogiego, i do biednego kieruje swe ręce.",
      "LamedNie lęka się o swój dom, gdy pada śnieg, bo wszyscy jej domownicy odziani są podwójnie.",
      "MemWyrabia dla siebie kobierce, ubiera się w bisior i purpurę.",
      "NunJej mąż jest znany w bramach miasta, gdzie zasiada ze starszymi kraju.",
      "SamekOna wytwarza okrycie i je sprzedaje, także pas daje sprzedawcy.",
      "AinSiła i dostojeństwo są jej okryciem i z uśmiechem oczekuje przyszłych dni.",
      "PeOtwiera usta z mądrością, a na swym języku ma miłe pouczenia.",
      "SadeCzuwa nad rozwojem swego domu, chleba darmo nie jada.",
      "KofPowstają jej synowie i chwalą ją, i jej mąż ją sławi:",
      "Resz„Wiele jest dzielnych córek, ale ty przewyższasz wszystkie!”",
      "SzinWdzięk jest zawodny, piękność ulotna, chwalić należy kobietę, która boi się Jahwe.",
      "TawDajcie jej z owocu jej rąk i niech ją w bramach wychwalają jej czyny."
    ]
  ],
  [
    [
      "Słowa Koheleta, syna Dawida, króla w Jerozolimie.",
      "Marność nad marnościami, mówi Kohelet, wszystko jest marnością.",
      "Jaką korzyść ma człowiek z całej pracy, którą się męczy pod słońcem?",
      "Jedno pokolenie odchodzi, drugie pokolenie przychodzi, lecz ziemia trwa po wszystkie czasy.",
      "Słońce wschodzi i słońce zachodzi i do swojego miejsca wraca, i na nowo tam wraca.",
      "Wyruszając ku południowi, wracając na północ, wciąż na nowo wiejąc, wraca wiatr na drogę swojego krążenia.",
      "Wszystkie rzeki płyną do morza, lecz morze nie zapełnia się; zdążają one bezustannie do miejsca, do którego płyną rzeki.",
      "Wszystkie słowa się wyczerpują, a nie może nikt [tego wszystkiego] wypowiedzieć; oko nie nasyca się patrzeniem, ucho nie napełnia się słuchaniem.",
      "To, co było, znowu będzie, a to, co się stało, znowu się stanie: nie ma nic nowego pod słońcem.",
      "Jest [nieraz] coś, o czym się mówi: zobacz, to coś nowego, a [tymczasem] to było już kiedyś, w czasach, które były przed nami.",
      "Nie ma pamięci o minionych czasach; a o czasach, które nadejdą [później], nie będzie więcej pamięci niż o tych, które nastąpią po nich.",
      "Ja, Kohelet byłem królem nad Izraelem w Jerozolimie.",
      "Skierowałem swoje serce do badania i analizowania za pomocą mądrości tego wszystkiego, co się dzieje pod niebem: to zły los, który Bóg dał ludziom, aby go znosili.",
      "Rozważyłem wszystkie sprawy, jakie się dzieją pod słońcem, i oto: wszystko jest marnością i pogonią za wiatrem.",
      "To, co krzywe, nie może być wyprostowane, a to, czego nie ma, nie może być liczone.",
      "Powiedziałem sobie w sercu: Oto stałem się wielki i przewyższyłem mądrością wszystkich, którzy królowali przede mną w Jerozolimie; serce moje doświadczyło dużo rzeczy, co się tyczy mądrości i wiedzy.",
      "Oddałem się badaniu mądrości i wiedzy, głupoty i szaleństwa; zrozumiałem, że również i to jest refleksją nad wiatrem.",
      "Bo w wielkiej mądrości — dużo utrapienia, a kto powiększa wiedzę — powiększa cierpienie."
    ],
    [
      "Powiedziałem sobie: zacznę doświadczać radości i zobaczę, co to jest szczęście. I oto: także i to jest marnością.",
      "O śmiechu powiedziałem: „głupi”, a o radości: „cóż to ona daje?”",
      "Podjąłem badanie oddając swe ciało pijaństwu, — lecz sercu memu przewodziła mądrość — i oddając się głupocie, zanim nie zobaczę, gdzie jest szczęście dla synów ludzkich, którzy pracują pod niebem przez czas trwania ich życia.",
      "Dokonałem wielkich dzieł. Zbudowałem sobie domy, założyłem winnice,",
      "sprawiłem sobie ogrody i parki, a w nich zasadziłem wszystkie odmiany drzew owocowych.",
      "Uczyniłem sobie baseny z wodą, by nią nawadniać sady pełne drzew.",
      "Nabyłem niewolników i niewolnice i miałem [w ten sposób] domowników. Posiadłem także więcej bydła i owiec niż wszyscy, którzy przede mną byli w Jerozolimie.",
      "Nagromadziłem sobie także złota i srebra oraz klejnoty królów i prowincji; sprowadziłem śpiewaków i śpiewaczki i radość synów człowieczych — wiele pięknych kobiet.",
      "I [tym sposobem] stałem się większy i bogatszy od wszystkich, którzy przede mną byli w Jerozolimie. A mądrość moja była przy mnie.",
      "Cokolwiek zapragnęły moje oczy, nie odmówiłem im niczego; nie pozbawiłem mego serca żadnej radości. Serce moje radowało się z całej mej pracy: to była moja zapłata za cały mój trud.",
      "[Wtedy] spojrzałem na te wszystkie dzieła, które uczyniły moje dłonie, i na mozół, który dźwigałem, aby je wykonać. I oto: wszystko jest marnością i pogonią za wiatrem. Nie ma pożytku pod słońcem.",
      "I zacząłem rozmyślać nad mądrością, szaleństwem i głupotą, — bo co uczyni człowiek, który nastąpi po królu, nad to, czego on już dokonał?",
      "Zobaczyłem, że mądrość ma taką przewagę nad głupotą, jak światło nad ciemnością.",
      "Mędrzec ma oczy w swej głowie, a głupi chodzi w ciemności. Lecz ja poznałem też, że ten sam los przypadnie w udziale wszystkim.",
      "Powiedziałem więc sobie: jako los głupca, taki i mnie przypadnie w udziale. Dlaczego więc tak bardzo zabiegałem o mądrość? Powiedziałem sobie: to także jest marnością.",
      "Nie ma trwałej pamięci ani po mędrcu, ani po głupcu; za dni przyszłych wszystko będzie zapomniane. Dlaczego mędrzec umiera tak samo jak głupiec?",
      "Znienawidziłem moje życie, bo jako zło przygniata mnie to wszystko, co się dzieje pod słońcem. Wszystko jest marnością i pogonią za wiatrem.",
      "Znienawidziłem całą pracę, którą podejmowałem pod słońcem i którą zostawię mojemu następcy.",
      "Któż wie, czy będzie on mądry czy głupi? A będzie on panował nad całym mym dorobkiem, który zdobyłem kierując się mądrością pod słońcem. To także jest marnością.",
      "Zacząłem ulegać zwątpieniu w całą moją pracę, którą podejmowałem pod słońcem.",
      "Oto człowiek, który pracował kierując się mądrością i wiedzą i miał powodzenie, a będzie musiał oddać swoją część człowiekowi, który nie włożył w nią trudu. To także jest marnością i wielkim złem.",
      "I cóż ma człowiek z całej swej pracy i z całej refleksji swego serca, które on podejmuje pod słońcem?",
      "Rzeczywiście, wszystkie jego dni są pełne cierpienia, a troska towarzyszy jego pracy. Nawet w nocy nie odpoczywa jego serce. I to jest marność.",
      "Nic lepszego dla człowieka nad to, by jadł i pił i zażywał szczęścia dzięki swej pracy. Lecz stwierdziłem i to także, że pochodzi to z ręki Bożej.",
      "Bo kto będzie jadł i kto będzie się niepokoił? Przekracza moje możliwości powiedzieć,",
      "że człowiekowi, który jest dobry w jego obliczu, daje on mądrość, wiedzę i radość, a grzesznika obciąża, by zbierał i gromadził, i dał temu, kto jest dobry w obliczu Boga. Także to jest marnością i pogonią za wiatrem."
    ],
    [
      "Wszystko ma swój [właściwy] czas i jest pora dla każdego dzieła pod niebem.",
      "Jest czas rodzenia i czas umierania, czas sadzenia i czas zbiorów,",
      "czas zabijania i czas leczenia, czas burzenia i czas budowania,",
      "czas śmiechu i czas płaczu, czas lamentu i czas tańca,",
      "czas rozrzucania kamieni i czas zbierania kamieni, czas uścisków i czas wstrzymywania się od nich,",
      "czas szukania i czas tracenia, czas chowania i czas odrzucania,",
      "czas rozdzierania i czas zszywania, czas milczenia i czas mówienia,",
      "czas miłości i czas nienawiści, czas wojny i czas pokoju.",
      "Jaką korzyść [znajduje] ten, kto działa, w tym, co czyni?",
      "Przyjrzałem się [trudnemu] losowi, jaki Bóg dał ludziom, by go znosili.",
      "Uczynił wszystko pięknie w swoim czasie; dał im także do serca trwanie, ale człowiek nie umie przeniknąć dzieła, jakie Bóg czyni od początku do końca.",
      "Poznałem, że nic lepszego dla człowieka nad to, by cieszył się i starał o szczęście w swym życiu;",
      "a także [poznałem], że każdy człowiek, który je i pije i zażywa szczęścia dzięki całej swej pracy — to Boży dar.",
      "Poznałem, że wszystko, co Bóg czyni, na wieki będzie trwało, do tego nie można nic dodać ani od tego nic odjąć. A Bóg tak działa, aby się go bano.",
      "To, co jest, już było, a to, co ma być, już [dawno] było; Bóg odnawia to, co przeminęło.",
      "Widziałem też pod słońcem, że w miejscu prawa jest nieprawość, a w miejscu sprawiedliwości — niegodziwość;",
      "Powiedziałem sobie: [zarówno] sprawiedliwego, [jak] i grzesznika będzie sądził Bóg, ponieważ dla każdej sprawy i dla każdego działania jest ustalony [sąd].",
      "Pomyślałem sobie o ludziach: Bóg ich doświadcza, aby poznali, że sami są tylko zwierzętami.",
      "Los bowiem synów ludzkich jest losem zwierząt, los ich jest ten sam; jaka śmierć jednego, taka śmierć drugiego: mają jednakie tchnienie życia. Nie ma żadnej wyższości człowieka nad zwierzęciem, bo wszyscy są marnością.",
      "Wszyscy zmierzają do jednego miejsca: wszyscy są z prochu i wszyscy zmierzają do prochu.",
      "Któż wie, czy tchnienie ludzi unosi się w górę, a tchnienie zwierząt zstępuje w dół, do ziemi?",
      "Doszedłem do wniosku, że nie ma nic lepszego dla człowieka, niż cieszyć się dzięki swym dziełom, gdyż taki [jedynie] jest jego udział; kto bowiem pozwoli mu zobaczyć, na czym polegać będzie jego przyszłość?"
    ],
    [
      "Następnie widziałem wszystkie uciski, które się dzieją pod słońcem. Oto łzy uciśnionych, ale nikt ich nie pociesza; z ręki ich ciemiężycieli [doznają] krzywdy, ale nie ma [nikogo], kto by ich pocieszył.",
      "Uznałem więc za szczęśliwszych umarłych, którzy już dawno umarli, od żyjących, którzy zostali jeszcze przy życiu,",
      "ale za szczęśliwszego od jednych i drugich [uznałem] tego, kto wcale jeszcze nie istnieje, ponieważ nie widział on złego dzieła, jakie się dzieje pod słońcem.",
      "Zobaczyłem, że wszelka praca i wszelkie powodzenie w pracy rodzi tylko zazdrość wobec drugiego. To także jest marność i pogoń za wiatrem.",
      "Głupi zakłada swe ręce i zjada swe własne ciało;",
      "Lepsza jest [jedna] dłoń pełna wypoczynku niż obie pełne mozołu i pogoni za wiatrem.",
      "Dalej widziałem [taką] marność pod słońcem:",
      "oto człowiek samotny, nie mający nikogo, nawet syna ani brata! — a [jednak] nie ma końca wszelkiej jego pracy, a oko jego nie może sycić się bogactwem. „Dla kogóż to się trudzę i pozbawiam się przyjemności?” To także jest marność i przykre zajęcie.",
      "Lepiej jest [żyć] we dwóch niż samotnie: lepsza jest korzyść z ich pracy.",
      "Bo jeśli się upada, jeden podniesie drugiego; ale biada samotnemu, gdy upadnie, a nie ma drugiego, który by go podniósł!",
      "Tak samo, gdy dwóch śpi razem, ogrzeją się wzajemnie, ale jeden jak się ogrzeje?",
      "A jeżeli ktoś samotnego uderzy, we dwóch staną przeciwko niemu; sznur zaś potrójny nie zerwie się szybko.",
      "Lepszy jest młodzieniec biedny, lecz mądry, od króla starego, lecz głupiego, który nie umie już słuchać rady.",
      "Nawet jeśli wyszedł z więzienia, by zostać królem, i nawet jeśli biedakiem urodził się w swym królestwie,",
      "widziałem, że wszyscy żyjący, co chodzą pod słońcem, przyłączyli się do młodzieńca, następcy, który zajął jego miejsce.",
      "Nie ma końca całego ludu, który istniał przed nimi; a ci, którzy nastaną później, też nie będą się z tego cieszyć. I to jest marność i refleksja nad wiatrem."
    ],
    [
      "Zważaj na swoje kroki, gdy idziesz do domu Bożego. Lepiej jest zbliżyć się, aby słuchać, niż składać ofiarę jak głupcy, ponieważ ci nic nie rozumiejąc czynią zło.",
      "Nie bądź za szybki w słowach i niech serce twoje zbyt pospiesznie nie wypowiada słów w obecności Boga; bo Bóg jest w niebie, a ty na ziemi: dlatego mało używaj słów!",
      "Bo sen przychodzi z mnóstwa zajęć, a słowo głupie z wielości słów.",
      "Kiedy składasz ślub Bogu, nie zwlekaj z wypełnieniem go, bo nie ma on upodobania w głupcach; to, co ślubowałeś, wypełnij.",
      "Lepiej nie ślubować niż ślub składać i nie wypełniać go.",
      "Nie pozwalaj, by twe usta doprowadziły do grzechu twe ciało i nie mów w obecności posłańca, że to błąd! Dlaczego ma się Bóg rozgniewać na twoje słowo i zniszczyć dzieło twych rąk?",
      "Tak, mnóstwo snów pomnaża także puste słowa. Przeto Boga się bój!",
      "Gdy widzisz na prowincji ucisk biednego i gwałcenie prawa i sprawiedliwości, nie dziw się temu; bo przełożonego popiera wyższy przełożony, a jeszcze wyżsi przełożeni popierają obu.",
      "Lecz [jaki] pożytek dla kraju wobec tego wszystkiego, ze wszystkich pól doprowadzonych do znacznej wydajności?",
      "Kto kocha pieniądze, nie nasyci się pieniędzmi, a kto kocha bogactwo, [nie nasyci się] zyskiem. To także jest marnością.",
      "Gdzie jest wiele majątku, tam mnożą się ci, którzy go zjadają. Jaki pożytek ma z niego jego właściciel? Ten tylko, że go widzi swymi oczyma.",
      "Słodki jest sen robotnika, czy zjadł mało czy dużo, lecz sytość bogatego nie pozwala mu usnąć.",
      "Istnieje bolesna niedola, którą widziałem pod słońcem: bogactwo strzeżone przez swego właściciela na jego szkodę.",
      "Bogactwo to bowiem zniszczył zły los, a [gdy] urodzi mu się syn, w jego ręku nie ma już niczego.",
      "Jak nagi wyszedł z łona swej matki, tak nagi wraca, jak przyszedł, i nie wyniesie ze swej pracy nic, co mógłby zabrać w swą rękę.",
      "Także i to jest bolesną niedolą, że tak jak przyszedł, tak samo odejdzie. I jaki pożytek dla niego, że pracował daremnie?",
      "A ponadto [odtąd] wszystkie jego dni to spożywanie w ciemności, smutek wielki, boleść i gniew.",
      "Oto co uznałem za dobre i słuszne: jeść, pić, zażywać szczęścia dzięki całej swej pracy, którą [człowiek] wykonuje pod słońcem przez nieliczne dni swego życia, które Bóg mu daje, bo to jest jego część.",
      "Każdy człowiek, któremu Bóg daje bogactwo i skarby oraz władzę ich użycia, wykorzystania swej części i radowania się dzięki swej pracy, to wszystko jest darem Bożym.",
      "Taki nie rozmyśla wiele o dniach swego życia, ponieważ Bóg zajmuje przez radość jego serce."
    ],
    [
      "Jest zło, które widziałem pod słońcem, a które bardzo gnębi człowieka:",
      "[oto] mąż, któremu Bóg dał bogactwo, skarby i sławę, i nie brakuje mu niczego, czego tylko może zapragnąć, lecz Bóg nie dał mu władzy, by z tego używał: używa tego obcy człowiek. To marność i wielka nędza.",
      "Jeśliby kto zrodził stu synów, przeżył wiele lat, i liczne były dni jego lat, lecz on sam nie nasycił się dobrem, — i nawet nie miałby grobu — powiadam: szczęśliwszy od niego płód poroniony.",
      "Albowiem w marności przyszedł, w ciemności odchodzi, a imię jego ciemnością okryte.",
      "A chociaż nie widział ani nie poznał słońca, większy ma spokój niż tamten.",
      "A gdyby nawet żył dwa razy tysiąc lat, a nie zaznał żadnego szczęścia — czyż wszyscy nie zdążają na to samo miejsce?",
      "Wszystka praca człowieka jest dla jego ust, a jednak apetyt jego jest nienasycony.",
      "Jaka bowiem jest przewaga mędrca nad głupcem? Jaka [jest przewaga] biednego, który wie jak postępować wobec żyjących?",
      "Lepiej jest patrzeć swoimi oczyma, niż chodzić z nienasyconym pragnieniem. Ale i to jest marność i pogoń za wiatrem.",
      "To, co jest, zostało już kiedyś nazwane swoim imieniem, i wiadomo, kim jest człowiek, i że nie można prawować się z tym, który mocniejszy jest od niego.",
      "Pomnażanie słów pomnaża tylko marność. Jaką korzyść ma z tego człowiek?",
      "A któż wie, co jest najlepsze dla człowieka w życiu, w tych kilku dniach jego marnego życia, które mijają jak cień? Albo kto oznajmi człowiekowi, jaka będzie jego przyszłość pod słońcem?"
    ],
    [
      "Lepsza jest sława niż wonny olejek, a dzień śmierci niż dzień narodzin.",
      "Lepiej iść do domu w żałobie, niż iść do domu, gdzie się ucztuje, bo w tamtym jest koniec każdego człowieka, a żyjący człowiek bierze to sobie do serca.",
      "Lepszy jest smutek niż śmiech, bo smutek oblicza jest szczęśliwy dla serca.",
      "Serce mędrców jest w domu żałoby, a serce głupców w domu wesela.",
      "Lepiej słuchać karcenia mędrca niż słuchać śpiewu głupców.",
      "Albowiem do trzasku cierni pod kotłem podobny jest śmiech głupca. I także to jest marnością,",
      "że ucisk może ogłupić mędrca, a przekupstwo może zepsuć serce.",
      "Lepszy jest koniec mowy niż jej początek, lepsza jest cierpliwość umysłu niż pycha umysłu.",
      "Nie bądź skory w twym duchu do gniewu, bo gniew mieszka w sercu głupców.",
      "Nie mów: „cóż to się dzieje, że dawne czasy były lepsze od dzisiejszych?” — bo takie pytanie nie pochodzi z mądrości.",
      "Dobra jest mądrość tak jak dziedzictwo i korzystna dla tych, którzy widzą słońce,",
      "bo w cieniu mądrości jak w cieniu pieniądza; a jeszcze większa korzyść z poznania mądrości: darzy życiem tego, który ją posiada.",
      "Spójrz na dzieło Boże: któż zdoła wyprostować to, co On skrzywił?",
      "W dzień szczęśliwy trwaj w szczęściu, a w dzień nieszczęścia rozważ: Bóg uczynił zarówno jeden, jak i drugi, tak, by człowiek nie mógł nic odkryć ze swej przyszłości.",
      "Widziałem wszystko za marnych dni moich: jest sprawiedliwy, który ginie pomimo swej sprawiedliwości, jest złoczyńca, który długo żyje pomimo swej niegodziwości.",
      "Nie bądź przesadnie sprawiedliwy ani mądry ponad miarę: dlaczego miałbyś zgubić samego siebie?",
      "Nie bądź nazbyt grzeszny i nie bądź głupcem: dlaczego miałbyś umrzeć przed swoim czasem?",
      "Jest wskazane, byś trzymał się jednego, a od drugiego ręki swej nie odejmował. Bo kto się boi Boga, uniknie wszystkiego.",
      "[Taka] mądrość czyni mądrego silniejszym niż dziesięciu zarządców w mieście.",
      "Bo nie ma człowieka sprawiedliwego na ziemi, który by czynił dobrze i nigdy nie grzeszył.",
      "Nie dawaj posłuchu wszystkim słowom, jakie się wypowiada, abyś nie usłyszał sługi swego, który ci złorzeczy.",
      "Albowiem wiele razy, jak sam wiesz, i ty innym złorzeczyłeś.",
      "To wszystko doświadczyłem w dziedzinie mądrości; powiedziałem sobie: „będę mędrcem!” — lecz jest ona oddalona ode mnie.",
      "Oddalona od tego, co istnieje, i jakże niezgłębiona! Któż ją przeniknie?",
      "Zwróciłem się swym sercem do tego, by poznać i zbadać do głębi [słuszne] oceny mądrości, by zrozumieć, że zło jest głupotą, a głupota jest szaleństwem.",
      "Oto co znajduję: „bardziej gorzka niż śmierć jest kobieta, ponieważ jest ona siecią: jej serce jest sidłem, a ręce więzami. Dobry w obliczu Boga ustrzeże się od niej, lecz grzesznik zostanie przez nią usidlony”.",
      "Zobacz, co ja odkryłem, mówi Kohelet: jedna rzecz [winna być dodana] do drugiej, aby znaleźć [słuszną] ocenę;",
      "ja sam nadal szukam, ale [tego] nie sprawdziłem: „znalazłem jednego mężczyznę spośród tysiąca, ale nie znalazłem jednej kobiety w tej samej liczbie”.",
      "Zobacz, ja odkryłem tylko to, że Bóg uczynił ludzi [jednakowo] prawymi, lecz oni szukają rozlicznych wybiegów."
    ],
    [
      "Któż jest jak mędrzec i kto wie, jakie jest znaczenie sentencji: „mądrość człowieka rozjaśnia jego oblicze i łagodzi surowość jego twarzy”.",
      "Ja [mówię]: przestrzegaj rozkazu króla i z powodu przysięgi Bożej",
      "nie działaj pospiesznie. Odejdź sprzed jego oblicza i nie wdawaj się w niebezpieczne sprawy, bo [król], cokolwiek zechce, wszystko uczyni;",
      "Słowo króla jest bowiem potężne, i któż mu powie: „cóż to czynisz?”",
      "„Ten, kto zachowuje przykazanie, nie zazna nic złego, a serce mędrca pamięta, że jest czas i sąd”.",
      "Zapewne, na każdą sprawę jest czas i sąd, lecz zło wielkie ciąży nad człowiekiem,",
      "bo nie zna [on] tego, co będzie, a kiedy to będzie — któż mu oznajmi?",
      "Człowiek nie ma władzy nad duchem, by go mógł uwięzić, nie ma też władzy nad dniem śmierci; nie ma zwolnienia na [tej] wojnie, a nieprawość nie uratuje tego, kto ją popełnia.",
      "To wszystko widziałem badając wszelkie sprawy, jakie się dzieją pod słońcem, w czasie, gdy jeden człowiek sprawuje władzę nad [drugim] człowiekiem na jego nieszczęście.",
      "Ponadto widziałem grzeszników, których składano w grobie; [ludzie] przychodzili i odchodzili z miejsca świętego, i zapomniano w mieście, co tamci czynili. To również jest marnością.",
      "Ponieważ wyrok za czyny grzeszne nie jest wykonywany od razu, serce ludzi jest skłonne do czynienia zła.",
      "Zaiste, grzesznik czyni zło stokrotnie, a pomimo to przedłuża [swe dni]. Chociaż ja wiem także, że „zdobędą szczęście ci, którzy się Boga boją, dlatego że odczuwają lęk przed Nim.",
      "Nie zdobędzie szczęścia grzesznik, który, podobnie jak cień, nie przedłuży swych dni, ponieważ nie doznaje on bojaźni przed Bogiem”.",
      "Jest marność, która się dzieje na ziemi: są sprawiedliwi, którym przytrafia się to, na co zasługuje działanie grzeszników, i są grzesznicy, którym zdarza się to, na co zasługuje działanie sprawiedliwych. Rzekłem tedy: i to jest marnością.",
      "Chwalę zatem radość, bo nie ma pod słońcem nic lepszego dla człowieka, jak jeść, pić i weselić się; to tylko jest udziałem jego pracy za dni jego życia, które mu Bóg dał pod słońcem.",
      "Zwróciłem swoją uwagę na to, by poznać mądrość i zrozumieć los, który spotka [człowieka] na ziemi i oto: nawet jeśli ani w dzień, ani w nocy oczy jego nie zaznają snu,",
      "przekonałem się, że człowiek, w obliczu całego dzieła Bożego, nie może odkryć dzieła, które się dzieje pod słońcem; gdyby się nawet mozolił, by zbadać, nie znajdzie; także gdy mędrzec mówi, że poznał, nie może znaleźć."
    ],
    [
      "Tak, wszystko to rozważyłem, aby poznać, że sprawiedliwi i mędrcy oraz ich czyny są w ręku Boga; człowiek nie rozpozna ani miłości, ani nienawiści: wszystko jest przed nim,",
      "tak, wszystko. Tak samo wszystkich spotka ten sam los: sprawiedliwego i złoczyńcę, dobrego i złego, czystego i nieczystego, składającego ofiarę i tego, kto ofiary nie składa, tak samo jest z dobrym, jak i z grzesznikiem, z przysięgającym, jak i z tym, kto przysięgi się boi.",
      "To jest złem w tym wszystkim, co się dzieje pod słońcem, że jednaki los wszystkich spotyka: serce ludzi jest więc pełne zła i głupota [zamieszkuje] ich serca, dopóki żyją. A potem gdy [odejdzie] do zmarłych,",
      "któż będzie poddany doświadczeniu? Dla wszystkich żyjących istnieje nadzieja, że żywy pies jest lepszy od martwego lwa.",
      "Albowiem żyjący wiedzą, że umrą, nie ma już dla nich żadnej zapłaty, gdyż pamięć o nich zaginęła.",
      "Ich miłość, ich nienawiść oraz ich zazdrość już dawno zaginęły i nie mają już nigdy więcej udziału w tym wszystkim, co się dzieje pod słońcem.",
      "Idź, spożywaj twój chleb w radości i pij wino swoje z szczęśliwym sercem, albowiem Bóg już ocenił twe czyny.",
      "Niech twe szaty w każdy czas będą białe, i niechaj nie zabraknie olejku na twoją głowę.",
      "Używaj życia z kobietą, którą umiłowałeś, przez wszystkie dni twego marnego życia, które ci [Bóg] daje pod słońcem; przez wszystkie dni twej marności! Bo to jest twoja część z życia i z trudu, jaki sobie zadajesz pod słońcem.",
      "Wszystko to, co znajduje twa ręka, do zrobienia, zrób to według twych sił, ponieważ nie ma działania ani oceny, ani wiedzy, ani mądrości w szeolu, do którego zdążasz.",
      "Następnie ujrzałem pod słońcem, że nie szybkim udaje się bieg ani mężnym walka, a także, że mędrcy nie mają chleba ani roztropni bogactwa, ani rozumni nie cieszą się życzliwością: nieszczęśliwy traf spotyka ich wszystkich.",
      "Istotnie, człowiek nie zna swego czasu, jak ryby, które się łowi w sieć zdradliwą albo jak ptaki schwytane w sidła; tak jak one schwytani zostaną ludzie w zły czas, który nagle na nich spada.",
      "Widziałem także to, co się tyczy mądrości, pod słońcem, a jest to według mnie znamienne!",
      "[Było] małe miasteczko, a ludzi w nim niewielu. I nadciągnął przeciw niemu wielki król: obiegł je i zbudował przeciw niemu wielkie fortyfikacje.",
      "I znalazł w nim człowieka ubogiego, lecz mądrego: ten uwolniłby miasto dzięki swej mądrości, lecz nikt nie pamiętał o owym [mężu] ubogim.",
      "Wówczas pomyślałem: „lepsza jest mądrość niż siła, lecz mądrość ubogiego jest w pogardzie, a słowom jego nie daje się posłuchu”.",
      "Słów mędrców [wypowiadanych] w spokoju słucha się lepiej niż krzyku władcy pośród głupców.",
      "Lepsza jest mądrość niż narzędzia wojenne, lecz jeden błąd niszczy wiele dobrego."
    ],
    [
      "Nieżywa mucha zepsuje naczynie wonnego olejku. Bardziej niż mądrość i sława zaważy odrobina głupoty.",
      "Serce mędrca jest po jego prawicy, serce głupca po jego lewicy.",
      "Gdy głupiec idzie swą drogą, brak mu rozwagi i o każdym mówi: „to głupiec”.",
      "Jeśli gniew władcy spadnie na ciebie, nie opuszczaj swego miejsca, bo spokój zapobiega wielkim błędom.",
      "Jest zło, które widziałem pod słońcem, to błąd, który pochodzi od władcy:",
      "wynosi się głupotę do wysokich honorów, a ci z bogatego stanu siedzą nisko.",
      "Widziałem pachołków na koniach i książąt, którzy szli pieszo, jak sługi.",
      "Kto kopie dół, [sam] może do niego wpaść, a tego, kto burzy mur, może ukłuć żmija;",
      "Kto wyrzuca kamienie, może się o nie skaleczyć, kto rąbie drzewo, naraża się na niebezpieczeństwo.",
      "Jeśli żelazo się stępiło, a nie naostrzy się go, trzeba zwiększyć siłę; korzyścią z [kierowania się] mądrością jest sukces.",
      "Jeśli wąż ukąsi przed zaklęciem, nie ma żadnej korzyści dla zaklinacza.",
      "Słowa z ust mędrca [zyskują] życzliwość, lecz wargi głupca gubią jego samego.",
      "Początkiem słów jego ust jest głupota, a końcem jego mowy szkodliwa głupota.",
      "Głupi mnoży słowa. [A przecież] człowiek nie zna tego, co będzie, a to, co się stanie w jego przyszłości — któż mu oznajmi?",
      "Praca głupców zamęcza ich, tak że nie potrafią [nawet] znaleźć drogi do miasta.",
      "Biada ci, kraju, którego królem jest [niedoświadczony] chłopiec i którego książęta jedzą od [samego] rana.",
      "Szczęśliwy jesteś, kraju, którego król jest synem szlacheckiego rodu i którego książęta we właściwym czasie jedzą: dla nabrania sił, a nie dla pijaństwa.",
      "Z powodu wielkiego lenistwa zapada się dach, gdy ręce są opuszczone, przecieka dom.",
      "Dla swawoli urządzają biesiady i wino rozwesela życie, a odpowiedzialnym za to wszystko jest pieniądz.",
      "Nawet pośród przyjaciół nie złorzecz królowi, ani w sypialni swojej nie przeklinaj bogatego, bo ptak niebieski zaniesie głos, a to, co skrzydlate, doniesie słowo."
    ],
    [
      "Rzuć twój chleb na powierzchnię wód, bo po wielu dniach go odnajdziesz.",
      "Podziel część na siedem czy nawet osiem [części], bo nie wiesz, jakie nieszczęście może nawiedzić ziemię.",
      "Gdy chmury się napełnią, wylewają deszcz na ziemię, i jeśli drzewo może upaść na południu lub na północy, w miejscu, gdzie upadnie, tam właśnie leży.",
      "Kto obserwuje wiatr, nie będzie siał, a kto przygląda się chmurom, nie będzie zbierał.",
      "Podobnie jak nie wiesz, jaką drogą wstępuje pierwiastek życiowy do embrionu w łonie brzemiennej, tak nie znasz dzieła Boga, który czyni wszystko.",
      "Rano siej swoje ziarno, i do wieczora niech nie odpocznie twa ręka, bo nie wiesz, które wzejdzie, jedno czy drugie, czy też oba jednako [są] dobre.",
      "Przyjemne jest światło i szczęściem jest dla oczu widzieć słońce.",
      "Chociażby człowiek żył wiele lat, ze wszystkich niech się raduje! I niech pamięta o dniach ciemności, ponieważ będą liczne. To, co nadejdzie, jest marnością.",
      "Raduj się, młodzieńcze, w młodości twojej i niech się cieszy twe serce w dniach twej młodości! Chodź drogami serca twego i za tym, co widzą twe oczy, lecz wiedz, że z tego wszystkiego Bóg wezwie cię na sąd.",
      "Wyrzuć więc smutek ze swojego serca i oddal zło od twojego ciała, bo młodość i wiek czarnych włosów są marnością."
    ],
    [
      "Pamiętaj o szeolu w dniach twej młodości — gdzie przebywać będziesz — zanim nadejdą dni udręki i zanim nastaną lata, o których powiesz: „nie znajduję w nich upodobania”.",
      "Zanim zaczną się ściemniać słońce i światło, księżyc i gwiazdy, i zanim powrócą chmury, a potem deszcz.",
      "Wtedy drżeć będą stróże domu i chwiać się będą silni mężowie; [kobiety] mielące będą szybko kończyć [swą pracę] i zaćmią się [oczy] patrzących przez okna.",
      "[Wtedy] zamkną się drzwi na ulicę i ucichnie głos młyna, głos ptaków zamilknie i przestanie się rozlegać wszelki śpiew.",
      "Odczuwać się będzie lęk przed wyżyną i strach na drodze; zakwitnie drzewo migdałowe, ociężała stanie się szarańcza i kapara zacznie owocować. Albowiem zdążą człowiek do swego domu wieczności, a płaczki chodzą już po ulicy;",
      "zanim się zerwie srebrny sznur i zbije lampa złota, stłucze się dzban przy źródle i złamie się koło nad studnią.",
      "Wówczas powróci proch do ziemi, z której powstał, a duch powróci do Boga, który go dał.",
      "Marność nad marnościami, rzekł Kohelet, wszystko jest marnością.",
      "Kohelet nie tylko był mędrcem, ale ponadto nauczał on lud wiedzy; badał, analizował i poprawił wiele przysłów.",
      "Kohelet starał się znaleźć słowa prawdziwe i napisać rzetelnie słowa prawdy.",
      "Słowa mędrców są jak wskazówki, a zbiory przysłów jak wbite gwoździe: są one dane przez jednego Pasterza.",
      "Z tego wszystkiego, synu mój, przyjmij ponadto przestrogę: pisaniu wielu ksiąg nie ma końca, a nadmierne [ich] studiowanie utrudzą ciało.",
      "Koniec mowy. Wszystkiego tego wysłuchawszy Boga się bój i przykazań Jego przestrzegaj, bo to jest interes każdego człowieka.",
      "Albowiem Bóg każdą sprawę doprowadzi na sąd, także wszystko ukryte, zarówno dobre, jak złe."
    ]
  ],
  [
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ]
  ],
  [
    [
      "Wizja, jaką ujrzał Izajasz, syn Amosa, o Judzie i Jerozolimie, w czasach Ozjasza, Jotama, Achaza, Ezechiasza, królów judzkich.",
      "Słuchajcie, niebiosa, posłuchaj, ziemio, bo Jahwe przemówił: „Synom zapewniłem wielkość i wzrost, ale oni zbuntowali się przeciwko mnie.",
      "Rozpoznał wół swego właściciela, osioł — żłób swego pana. Izrael nie ma zrozumienia, mój naród jest bez rozeznania.",
      "Biada, występny narodzie, ludu obciążony grzechem! Plemię złoczyńców, synowie przewrotni! Opuścili Jahwe, porzucili Świętego Izraela, odwrócili się zupełnie.",
      "Jakiego jeszcze chcecie doznać ciosu, skoro jeszcze trwacie w buncie? Cała głowa chora, całe serce niemoc ogarnia.",
      "Od stopy aż do głowy nie ma w nim zdrowego miejsca! Rany, guzy i sińce po niedawnych uderzeniach, nie wyciśnięte ani nie przewiązane i nie złagodzone oliwą.",
      "Wasza ziemia jest pustynią, wasze miasta — strawione przez ogień; wasze poła — w waszej obecności trawią je obcy, [czyniąc] pustynię jak po zburzeniu Sodomy.",
      "Została córa Syjonu jak szałas w winnicy, jak budka w polu ogórków, jak miasto oblężone”.",
      "Jeśliby Jahwe Zastępów nie oszczędził nam garstki uchodźców, stalibyśmy się jak Sodoma, podobni do Gomory.",
      "Słuchajcie słowa Jahwe, przywódcy sodomscy! Zwróć uwagę na prawo naszego Boga, ludu Gomory!",
      "„Na co mi wasze liczne krwawe ofiary? — mówi Jahwe Dość mam ofiar całopalnych z kozłów i tłuszczu tucznych zwierząt; w krwi zaś młodych byków, baranów i kozłów nie mam upodobania.",
      "Ilekroć przychodzicie, by zobaczyć moje oblicze, kto domaga się od was, byście wydeptywali moje dziedzińce?",
      "Nie składajcie więcej bezużytecznych darów, dymów ofiarnych, które są dla mnie obrzydliwością. Nowie księżyca, szabaty, zwoływanie zgromadzeń — nie znoszę nieprawości i uroczystości!",
      "Wasze nowie księżyca i zgromadzenia mam w nienawiści, są dla mnie ciężarem, nuży mnie znoszenie ich!",
      "Kiedy rozkładacie swe ręce, zakrywam swe oczy przed wami. Gdy dalej pomnażacie modlitwy — nie słucham! Wasze ręce pełne są krwi.",
      "Obmyjcie się, oczyśćcie się, usuńcie złość waszych uczynków sprzed moich oczu! Zaniechajcie złego postępowania,",
      "a nauczcie się czynić dobrze! Szukajcie tego, co słuszne, zatroszczcie się o uciśnionego, oddajcie co słuszne sierocie, wystąpcie w obronie wdowy!",
      "Chodźcie, rozsądźmy między sobą — mówi Jahwe. Gdyby występki wasze były jak szkarłat, czy mogą być białe jak śnieg? Gdyby były czerwone jak purpura, czy staną się podobne do wełny?",
      "Jeśli okażecie się chętni i posłuchacie, Będziecie mogli spożywać dobra ziemi.",
      "Ale jeśli odmówicie i okażecie się oporni, staniecie się pastwą miecza, ponieważ usta Jahwe to wyrzekły.",
      "Jakże stało się nierządnicą wierne miasto, przepełnione prawem? Sprawiedliwość w nim mieszkała, teraz zaś mordercy.",
      "Twoje srebro stało się kruszcem ołowiu, twoje piwo uległo rozwodnieniu.",
      "Twoi przywódcy są buntownikami, wspólnikami złodziei, każdy lubi przekupstwo, ugania się za darami. Sierocie nie oddają tego, co słuszne, a sprawa wdowy nie dociera do nich.",
      "Dlatego taka jest wyrocznia Pana, Jahwe Zastępów, Mocnego Izraela: „Biada! Pomścić się muszę nad swymi wrogami i wziąć odwet na swych nieprzyjaciołach.",
      "Zwrócę swą rękę przeciw tobie, oczyszczę ługiem twój kruszec, by usunąć bezwartościowe domieszki.",
      "Sędziów twoich uczynię takimi jak na początku, a doradców twoich — jak niegdyś. Wtedy tak nazywać się będziesz: „Miasto sprawiedliwe”, „Osiedle wierne”.",
      "Syjon dozna wybawienia przez prawo, a jego mieszkańcy przez sprawiedliwość.",
      "Zagładzie ulegną buntownicy wraz z występnymi, zginą ci, co opuszczają Jahwe.",
      "Naprawdę wstyd was ogarnie z powodu drzew, które upodobaliście sobie, rumienić się będziecie z powodu ogrodów, które sobie wybraliście.",
      "Naprawdę staniecie się jak terebint, którego liście więdną, jak ogród pozbawiony wody.",
      "Będzie wasz siłacz pakułami, a wasze dzieło iskrą; płonąć będą obaj razem, a nie będzie nikogo, kto by ugasił”."
    ],
    [
      "Słowo, które widział Izajasz, syn Amosa, o Judzie i Jerozolimie.",
      "To, co ma nastąpić po upływie dni: Umocniona zostanie góra domu Jahwe na szczycie gór i wzniesie się ponad pagórki, Popłyną ku niej wszystkie narody.",
      "I będą szły liczne ludy, i powiedzą: „Chodźcie, wstąpmy na górę Jahwe, do domu Boga Jakuba, aby nas pouczył o swych drogach i abyśmy chodzili Jego ścieżkami. Bo z Syjonu pochodzi pouczenie, a słowo Jahwe z Jerozolimy.",
      "Będzie rzecznikiem prawa wśród narodów i rozjemcą między licznymi ludami. I przekują swe miecze na ostrza pługów, a swoje oszczepy na sierpy. Nie podniesie miecza naród przeciw narodowi i nie będą już odbywali ćwiczeń wojennych.",
      "Pójdź, domu Jakuba! Chcemy postępować w światłości Jahwe”.",
      "Naprawdę porzuciłeś swój lud, dom Jakuba, gdyż pełen jest wróżbitów i czarowników jak u Filistynów; wraz z obcą czeredą klaszczą w dłonie.",
      "Jego kraj przepełniony jest srebrem i złotem, a skarbom jego nie ma granic. Jego kraj przepełniony jest końmi, a rydwanom jego nie ma granic.",
      "Jego kraj przepełniony jest bożkami, pokłony oddają dziełu swoich rąk, temu, co uczyniły ich palce.",
      "Podupadł człowiek, poniżył się mąż, nie podnoś ich!",
      "Wejdź w skałę, skryj się w prochu przed trwogą Jahwe i blaskiem Jego majestatu.",
      "Dumne oczy człowieka w dół się kierują, wyniosłość ludzi zostaje poniżona. Tylko sam Jahwe okaże się wielki w owym dniu.",
      "Prawdziwie [nadchodzi] dzień dla Jahwe Zastępów przeciw wszystkiemu, co dumne i pyszne, i przeciw wszystkiemu, co się wywyższa.",
      "Przeciw wszystkim cedrom Libanu, potężnym i wysokim, i przeciw wszystkim dębom Baszanu.",
      "Przeciw wszystkim wysokim górom i przeciw wszystkim wznoszącym się pagórkom.",
      "Przeciw każdej wysokiej wieży i przeciw każdemu stromemu murowi.",
      "Przeciw wszystkim okrętom Tarszisz i przeciw wszystkim statkom wspaniałym.",
      "W dół się ugina pycha człowieka, poniżenia doznaje wyniosłość ludzi. Tylko sam Jahwe okaże się wielki w owym dniu,",
      "bożki zaś znikną zupełnie.",
      "Wejdźcie w rozpadliny skalne i do dołów ziemi przed trwogą Jahwe i blaskiem Jego majestatu, gdy powstanie, by napełnić lękiem ziemię.",
      "W owym dniu porzucą ludzie swe bożki ze srebra i złota, które sobie sporządzili, by im oddawać pokłon, na żer gryzoniom i nietoperzom.",
      "Ujdą w pieczary skalne i rozpadliny wśród kamieni przed trwogą Jahwe i blaskiem Jego majestatu, gdy powstanie, by napełnić lękiem ziemię.",
      "Odstąpcie od człowieka ma on swe tchnienie w nozdrzach — bo za cóż można go uważać?"
    ],
    [
      "Bo oto Pan, Jahwe Zastępów, usunie z Jerozolimy i z Judy jakąkolwiek podporę (wszelką podporę chleba i wszelką podporę wody).",
      "Doświadczonego żołnierza i wojownika, sędziego i proroka, wróżbitę i starca,",
      "dowódcę oddziału i dygnitarza, doradcę i biegłego w magii i zaklęciach.",
      "Młodzieńców ustanowię ich książętami, swawolnicy będą panować nad nimi.",
      "Naród będzie siebie uciskał, wzajemnie jeden drugiego; wystąpi młodzieniec przeciw starcowi, nikczemnik przeciw zacnemu.",
      "Pochwyci ktoś swego brata w domu swojego ojca: „Masz płaszcz, możesz być wodzem nad nami, to rumowisko jest pod twoją władzą!”",
      "Jednak odpowie on w tym dniu, co następuje: „Nie chcę być lekarzem, w moim domu brak chleba, brak płaszcza. Nie ustanawiajcie mnie wodzem ludu!”",
      "Rzeczywiście Jerozolima obraca się w gruzy, Juda upada, bo ich język i czyny sprzeciwiają się Jahwe, by stawiać opór Jego majestatowi.",
      "Ich wzgląd na osobę przemawia przeciw nim, swój grzech czynią jawnym jak Sodoma, nic nie zatajają. Biada im, bo gotują sobie nieszczęście!",
      "Szczęśliwy sprawiedliwy, bo dobrze mu się wiedzie, bo będzie spożywać owoc swoich uczynków.",
      "Biada niegodziwemu, bo dozna nieszczęścia, bo dzieło rąk jego odda mu [zapłatę].",
      "Mój lud! Jego władcy są oprawcami, ciemiężcy panują nad nim! Mój lud! Twoi przywódcy są zwodzicielami i właściwą twą drogę czynią niepewną.",
      "Jahwe stawia się na rozprawę, przystępuje do sądu nad swym narodem.",
      "Jahwe przybywa na sąd nad starszymi narodu i nad jego przywódcami: „Wyście spustoszyli winnicę, mienie zagrabione ubogiemu jest w waszych domach.",
      "Co was upoważnia do uciskania mojego narodu, do znieważania oblicza ubogich?” — wyrocznia Pana, Jahwe Zastępów.",
      "Jahwe powiedział: „Ponieważ dumne są córki Syjonu i chodzą rozglądając się, prowokując oczami, chodzą drepcąc nieustannie z brząkadłami u swoich nóg,",
      "dlatego Pan pozbawi włosów szczyt głowy córek Syjonu, Jahwe obnaży ich czoło.",
      "W owym dniu usunie Jahwe ozdoby: sprzączki, słoneczka i półksiężyce,",
      "wisiorki, bransolety i zasłony,",
      "przepaski na głowę, łańcuszki u nóg, ozdobne paski, woreczki na wonności i amulety,",
      "pierścienie i obrączki do nosa,",
      "ozdobne suknie, płaszcze, narzuty i torebki,",
      "cienkie szaty, bieliznę, zawoje i szale.",
      "Zamiast balsamu będzie zgnilizna, a zamiast paska — powróz, zamiast kunsztownej fryzury — łysina, a zamiast eleganckiej sukni — obcisły wór; prawdziwie zamiast piękności — hańba.",
      "Twoi mężowie padną od miecza, twoi wojownicy w bitwie.",
      "Skarżyć się będą i smucić jej bramy, i opuszczona usiądziesz na ziemi."
    ],
    [
      "Siedem zaś kobiet pochwyci jednego mężczyznę w owym dniu, mówiąc: „Chcemy jeść własny chleb, ubierać się we własne szaty, tylko niech twojego imienia wezwą nad nami; oddal naszą hańbę!”",
      "W owym dniu odrośl Jahwe będzie ozdobą i chwałą, a owoc ziemi dumą i chlubą dla tych z Izraela, którzy ocaleli.",
      "A to, co pozostanie na Syjonie i znajdzie się w Jerozolimie, będzie nazywane „święte”; wszystko to, co w Jerozolimie zostało zapisane ku życiu.",
      "Gdy obmyje Pan brud córy Syjonu i rozlaną krew oczyści w Jerozolimie przez ducha sądu i ducha nawałnicy,",
      "stworzy Jahwe nad każdym miejscem góry Syjon i nad jej miejscem zgromadzeń obłok w dzień, nocą zaś dym i blask płonącego ognia. Bo ponad wszystkim chwała [Jahwe] będzie osłoną",
      "i namiotem, by dawać cień chroniący przed upałem w dzień, oraz miejscem ucieczki i schronienia przed ulewą i deszczem."
    ],
    [
      "Chcę śpiewać o moim przyjacielu, pieśń mojego ulubieńca o jego winnicy. Mój przyjaciel posiadał winnicę na urodzajnym wzgórzu.",
      "Okopał ją i oczyścił z kamieni, obsadził ją najlepszą winoroślą, wybudował w jej środku wieżę, wykuł także w niej tłocznię. Spodziewał się, że wyda winogrona, ale wydała dzikie owoce.",
      "A teraz, mieszkańcy Jerozolimy i mężowie judzcy, rozstrzygnijcie spór między mną a moją winnicą.",
      "Co należało uczynić jeszcze dla mojej winnicy, czego jej nie uczyniłem? Dlaczego wbrew oczekiwaniu, że wyda winogrona, wydała dzikie owoce?",
      "Teraz więc oznajmię wam, co zamierzam uczynić mojej winnicy: usunąć żywopłot, by uległa spustoszeniu, zburzyć jej ogrodzenie, by uległa stratowaniu.",
      "Wydam ją na zniszczenie; nie będą jej przycinać ani okopywać, tak że wzejdą ciernie i osty. Chmurom zaś rozkażę, by nie padał na nią deszcz.",
      "Bo winnicą Jahwe Zastępów jest dom Izraela, a mężowie judzcy szczepem, w którym sobie upodobał. Spodziewał się praworządności — a oto bezprawie, sprawiedliwości — a oto wołanie o pomoc!",
      "Biada tym, co dodają dom do domu, pole łączą z polem, dopóki nie zabraknie miejsca, tak że wy sami staniecie się mieszkańcami w środku kraju.",
      "[Bo przysiągł] do moich uszu Jahwe Zastępów: „Bez wątpienia wiele domów ulegnie spustoszeniu, [domy] wielkie i piękne zostaną bez mieszkańców.",
      "Bo dziesięć morgów ziemi pod winnicę wyda plon jednego bat, a chomer ziarna siewnego przyniesie jedną efę”.",
      "Biada tym, którzy wstając wczesnym rankiem, gonią za piwem, przeciągają porę wieczorną, [jeśli] wino ich pobudza.",
      "Stale tylko cytry i harfy, bębny i flety, i wino na ich ucztach, ale czynów Jahwe nie dostrzegają ani nie widzą dzieła Jego rąk.",
      "Dlatego naród mój pójdzie na wygnanie, bo nie ma rozeznania; jego dostojnicy poniosą śmierć głodową, jego prosty lud wyschnie z pragnienia.",
      "Dlatego szeol rozwarł szeroko swoją gardziel, otworzył swoją paszczę bez miary, by zstąpiła doń jego wspaniałość i zgiełkliwość, jego rozgwar i każdy, kto się w nim cieszy.",
      "Poniżony został człowiek, upokorzony mąż, oczy wyniosłych w dół się kierują.",
      "Jahwe Zastępów wywyższył się jednak w praworządności, święty Bóg okazał się święty przez sprawiedliwość.",
      "Barany paść się będą jak na swym pastwisku, a na gruzach tłuste kozły znajdą paszę.",
      "Biada tym, którzy przyciągają grzech postronkami nieprawości i jak uprząż wozu — występek,",
      "którzy mówią: „Niech się pospieszy, niech prędzej dokona swego dzieła, abyśmy je mogli zobaczyć. Niech się przybliży i niech nadejdzie to, co postanowił Święty Izraela, abyśmy się mogli przekonać!”",
      "Biada tym, którzy nazywają dobro złem, a zło dobrem, którzy ciemności przedstawiają jako światło, a światło jako ciemności; którzy gorzkie przedstawiają jako słodkie, a słodkie jako gorzkie.",
      "Biada tym, którzy we własnych swoich oczach wydają się mądrzy i sami uważają się za roztropnych.",
      "Biada bohaterom w piciu wina i mocarzom w mieszaniu sycery,",
      "tym, którzy przyznają sprawiedliwość niegodziwców w zamian za przekupne podarki, a odmawiają sprawiedliwości ludziom prawym.",
      "Dlatego jak języki ognia pochłaniają źdźbła słomy, a suchą trawę płomień trawi, tak ich korzeń stanie się zgnilizną, a ich kwiat uniesie się niby pył. Zlekceważyli bowiem prawo Jahwe Zastępów, odrzucili słowo Świętego Izraela.",
      "Dlatego rozpalił się gniew Jahwe przeciw swemu narodowi, wyciągnął swą rękę, by go uderzyć, tak że zadrżały góry, a ich trupy leżały jak nawóz pośrodku ulic. Mimo tego wszystkiego nie odwrócił się Jego gniew, a Jego ręka pozostała wyciągnięta.",
      "Wzniesie On znak dla narodu z daleka i gwizdem go zwoła z krańców ziemi, a ten przybędzie prędko, z pośpiechem.",
      "Nie ma w nim nikogo osłabłego ani chwiejącego się, nikt nie drzemie ani nie śpi, nikomu się pas nie rozpina na jego biodrach ani nie zerwie się rzemień jego obuwia.",
      "Wyostrzone są jego strzały, wszystkie łuki napięte, kopyta jego koni są jak krzemień, a koła jego wozów wydają się jak huragan.",
      "Wydaje ryk podobny do lwa i głos tak jak lwiątka. Wśród pomruków chwyta łup, wywleka — a nikt mu go nie wyrwie.",
      "Huk nad nim powstanie w tym dniu podobny do huku morza. Jeśli spojrzeć na ziemię — panuje [tam] złowieszcza ciemność, a ciemność światło we mgle ukryła."
    ],
    [
      "W roku śmierci króla Ozjasza widziałem Pana siedzącego na wysokim i wyniosłym tronie, a treny jego [szaty] napełniały świątynię.",
      "Nad Nim stały Serafiny. Każdy miał po sześć skrzydeł; dwoma zakrywał swoje oblicze, dwoma zakrywał swe nogi, a za pomocą dwóch latał.",
      "Jeden zaś wołał do drugiego: „Święty, święty, święty Jahwe Zastępów; pełna jest cała ziemia Jego chwały”.",
      "Zadrżały futryny drzwi od głosu Tego, który wołał, dom zaś [Jahwe] napełnił się dymem.",
      "Wtedy powiedziałem: „Biada mi, że muszę milczeć, ponieważ jestem człowiekiem o nieczystych wargach i mieszkam pośród narodu, który ma nieczyste wargi; że zobaczyły moje oczy króla, Jahwe Zastępów!”",
      "Przyleciał więc jeden z Serafinów, mając w ręku rozżarzony węgiel, który wziął kleszczami z ołtarza.",
      "Następnie dotknął nim moich ust, mówiąc: „Oto ten [węgiel] dotknął twoich warg, by opuścił cię twój grzech i występek twój uległ odpuszczeniu”",
      "Usłyszałem głos Pana, który mówił: „Kogo mam posłać i kto tam pójdzie?” Powiedziałem więc: „Oto jestem! Mnie poślij!”",
      "Wtedy powiedział: „Idź i mów do tego ludu: „Słuchajcie usilnie, aby nie rozumieć; wpatrujcie się pilnie, aby się nie dowiedzieć!”",
      "Uczyń nieczułym serce tego ludu, twardymi uczyń jego uszy, a oczy zaklej, by nie przejrzał czasem na swe oczy i nie usłyszał swymi uszami, by nie zrozumiało jego serce i by się nie nawrócił, i nie znalazł dla siebie uzdrowienia”.",
      "Powiedziałem: „Jak długo, Panie?” Odpowiedział: „Dopóki spustoszeniu nie ulegną miasta pozbawione mieszkańców i domy, w których nie ma ludzi, a ziemia nie zostanie jako pustynia.”",
      "Usunie Jahwe ludzi, a wielka pustka nastanie w środku kraju.",
      "Gdyby nawet pozostała w nim dziesiąta część, to znów pójdzie na zniszczenie. Tak jak dąb i terebint, kiedy je ściąć — powstają na nich nowe pędy; święte nasienie jest nowym pędem”."
    ],
    [
      "W czasach króla judzkiego Achaza, syna Jotama, syna Ozjasza, nadszedł król Aramu Resin oraz król Izraela Pekach, syn Remaliasza, ku Jerozolimie, by walczyć przeciw niej, lecz nie mógł jej zwyciężyć.",
      "Gdy ogłoszono w domu Dawida: „Aram stanął na [ziemi] Efraima”, zadrżało jego serce i serce jego ludu, jak drżą drzewa leśne na wietrze.",
      "Wtedy Jahwe powiedział do Izajasza: „Wyjdź wraz ze swym synem Szear-Jaszubem na spotkanie Achaza przy ujściu kanału górnej sadzawki na drodze Pola Folusznika.",
      "Powiesz zaś do niego: „Miej się na baczności i zachowaj spokój. Nie bój się, niech się twoje serce nie trwoży wobec tych dwóch dymiących ogarków pochodni, wobec płonącego gniewu Resina i Aramu oraz syna Remaliasza.",
      "Ponieważ Aram, Efraim i syn Ramaliasza postanowili nieszczęście przeciw tobie mówiąc:",
      "„Chcemy wkroczyć do Judei, by ją przerazić i zdobyć dla siebie, królem zaś w niej ustanowić syna Tabeela”,",
      "to mówi Pan, Jahwe: „Nie dojdzie to do skutku, nie nastąpi!",
      "Bo stolicą Aramu jest Damaszek, a głową Damaszku jest Resin. (I potrwa jeszcze sześćdziesiąt pięć lat, kiedy Efraim zostanie zdruzgotany i przestanie być narodem).",
      "Stolicą Efraima jest Samaria, a głową Samarii jest syn Remaliasza. Jeśli nie uwierzycie, nie przetrwacie!”",
      "Powtórnie przemówił Jahwe do Achaza tymi słowami:",
      "„Żądaj dla siebie znaku od Jahwe, twego Boga, głęboko w szeolu albo wysoko w górze”.",
      "Achaz zaś odpowiedział: „Nie chcę prosić, by nie wystawiać Jahwe na próbę”.",
      "A on odrzekł: „Słuchaj, domu Dawida! Czy jeszcze wam mało nadużywać cierpliwości ludzi, że nadużywacie jej także u mojego Boga?",
      "Dlatego sam Pan da wam znak: Oto młoda niewiasta stanie się brzemienna i porodzi syna, i nada mu imię Immanuel.",
      "Masło i miód będzie jadł, by mógł nabyć umiejętności odrzucania złego i wyboru tego, co dobre.",
      "Bo zanim nauczy się chłopiec odrzucać to, co złe, i wybierać to, co dobre, będzie opuszczony kraj, którego dwóch królów się przeraziłeś.",
      "Jahwe sprowadzi na ciebie, na twój naród i na dom twojego ojca dni, jakich nie było od czasu, kiedy Efraim odłączył się od Judy (króla Asyrii).",
      "W tym dniu zdarzy się, że zagwiżdże Jahwe na muchy, które są przy ujściu odnóg Nilu w Egipcie, i na pszczoły, które są w ziemi Asyrii.",
      "Przylecą i wszystkie obsiada doliny rzeczne i rozpadliny skalne, wszystkie kolczaste krzaki i cierniste drzewa.",
      "W tym dniu Pan ogoli brzytwą wypożyczoną zza Rzeki (od króla asyryjskiego) głowę i włosy nóg, a także i brodę obetnie.",
      "W tym dniu zdarzy się, że każdy będzie hodował jedną młodą krowę i dwie sztuki drobnej trzody.",
      "Wobec obfitości mleka, jakie będą dawać, będzie można jeść masło. Tak, masło i miód będzie mógł jeść każdy, kto pozostał w kraju.",
      "W tym dniu zdarzy się, że w każdej okolicy, gdzie tysiąc winorośli warte jest tysiąc sykli, będzie pełno cierni i ostów.",
      "Będzie tam można wejść tylko z łukiem i strzałą, bo cały kraj pokryje się ostem i cierniem.",
      "We wszystkie góry, które uprawia się motyką, nie będą chodzić w obawie przed ostami i cierniami. Staną się one pastwiskiem wołów i wygonem baranów”."
    ],
    [
      "Jahwe powiedział do mnie: „Weź sobie dużą tabliczkę i wypisz na niej złowieszczym rylcem: „dla Maher-Szalal-Chasz-Baza”.",
      "Wtedy przywołałem sobie godnych zaufania świadków: kapłana Uriasza i Zachariasza, syna Jeberekiasza.",
      "Następnie zbliżyłem się do prorokini; ona zaś poczęła i urodziła syna. A Jahwe powiedział do mnie: „Nadaj mu imię Maher-Szalal-Chasz-Baz.",
      "Albowiem zanim chłopiec nauczy się wołać „ojcze” i „matko”, przyniosą zasoby Damaszku i łupy Samarii przed króla Asyrii”.",
      "Jahwe powiedział do mnie nadto, co następuje:",
      "„Ponieważ lud ten wzgardził wolno płynącą wodą Sziloach, a drży wobec Rzeki i syna Remaliasza,",
      "dlatego oto Pan sprowadzi przeciw nim wezbrane i rwące wody Rzeki (króla Asyrii i całą jego potęgę). Przybiorą one ponad swoje łożysko i wystąpią ze swych brzegów.",
      "Wtargną do Judy, ogarną ją i zaleją, i sięgną aż do szyi. Ich rozwinięte skrzydła napełnią daleką przestrzeń twego kraju, Immanuelu.",
      "Zbierajcie się narody i niech was trwoga ogarnie, posłuchajcie, wszystkie najdalsze kraje! Przepaszcie się i zatrwóżcie, przepaszcie się i zatrwóżcie!",
      "Przedstawcie plan — a będzie udaremniony; omówcie sprawę — a nie dojdzie do skutku, bo z nami jest Bóg”.",
      "Bo to powiedział Jahwe do mnie, kiedy Jego ręka pochwyciła mnie, powstrzymując, bym nie szedł drogą tego ludu, mówiąc:",
      "„Nie określajcie jako spisek wszystkiego, co lud ten uważa za spisek, ani nie bójcie się tego, czego on się boi; niech was to nie napełnia lękiem.",
      "Jahwe Zastępów — Jego nazywajcie Świętym, On niech będzie przedmiotem waszego lęku, On niech będzie waszą bojaźnią,",
      "niech się stanie świątynią, kamieniem obrazy i skałą potknięcia się dla obu domów Izraela, pułapką i sidłem dla mieszkańców Jerozolimy.",
      "Wielu potknie się na nich, upadnie i rozbije się, zostanie dotkniętych i pochwyconych.",
      "Zawiązuję ostrzeżenie i pieczętuję pouczenie w moich uczniach.",
      "Pokładam nadzieję w Jahwe, który zakrył swe oblicze wobec domu Jakuba; Jemu ufam.",
      "Oto ja i dzieci, które dał mi Jahwe, jesteśmy znakami i przestrogami w Izraelu od Jahwe Zastępów, mieszkającego na górze Syjon.",
      "A kiedy powiedzą wam: „Zapytajcie przez wywoływaczy duchów i przez wróżbitów, którzy szepcą i mruczą; czyż lud nie może zapytać swych duchów, zwracać się w sprawach żyjących do zmarłych?”",
      "ku pouczeniu i ostrzeżeniu! Z pewnością należy mówić według tego słowa, w którym nie ma siły zaklęcia!",
      "Będzie przechodził tamtędy prześladowany i głodny a trawiony głodem wpadnie w gniew i będzie przeklinał swego króla i swego Boga. Zwróci się ku górze",
      "i ku ziemi spojrzy, a oto ucisk i ciemności, przejmujący trwogą mrok, ciemność pozbawiona światła,"
    ],
    [
      "Lecz nie ma wyjścia dla tego, kogo ona trapi. Tak jak w dawnych czasach upokorzył [Jahwe] kraj Zabulona i kraj Neftalego, podobnie w przyszłości czcią otoczy drogę morską, Zajordanie i okręg pogański.",
      "Naród chodzący w ciemności zobaczył wielkie światło. Ci, którzy mieszkają w kraju spowitym w ciemności — światło zabłysło nad nimi.",
      "Pomnożyłeś radość, wielkim uczyniłeś wesele. Cieszą się przed Tobą, podobnie jak cieszą się w czasie żniw, tak jak się radują przy podziale łupu.",
      "Bo jarzmo przygniatające go, drąg na jego barkach, kij jego nadzorcy złamiesz jak w dniu Madianu.",
      "Bo każdy but stąpający z chrzęstem i płaszcz wytarzany w krwi przeznaczony będzie na spalenie, [stanie się] pastwą ognia.",
      "Bo chłopiec nam się narodził, syn został nam dany i otrzymał władzę na swe barki. I nazywają go imieniem: Twórca przedziwnych planów, pełen mocy Bóg, Ojciec na wieki, Książę Pokoju.",
      "Wielki w panowaniu, a pokojowi nie będzie końca nad tronem Dawida i nad Jego królestwem, bo umacnia je i wspiera je prawem i sprawiedliwością od teraz aż na wieki. Żarliwość Boga Zastępów to uczyni”.",
      "Jahwe posłał słowo przeciw Jakubowi i spadło na Izraela.",
      "Dowiedział się o nim cały lud, Efraim i mieszkańcy Samarii. Ale przechwalali się wyniośle, mówiąc w swym sercu:",
      "„To, co z cegły — rozpadło się, odbudujemy z bloków kamiennych! to, co z drewna sykomorów — uległo zniszczeniu, zastąpimy cedrami!”",
      "Wtedy Jahwe mocnymi uczynił przeciw nim ich wrogów i nieprzyjaciół ich pobudził.",
      "Od wschodu Aram, od zachodu Filistyni pożarli Izraela całą paszczą. Mimo tego wszystkiego nie odwrócił się Jego gniew, a Jego ręka pozostała wyciągnięta.",
      "Naród zaś nie nawrócił się ku temu, który cios sprowadził, nie szukali Jahwe Zastępów.",
      "I odciął Jahwe Izraelowi głowę i ogon, główny pęd i źdźbło sitowia — jednego dnia.",
      "Starszy i dostojnik są głową, prorok — nauczyciel kłamstwa — jest ogonem.",
      "Przywódcy ludu stali się zwodzicielami, a ci, którym przywodzili, zostali wydani na zgubę.",
      "Dlatego Pan nie oszczędzał jego młodzieńców i nad jego sierotami i wdowami nie okazał litości. Bo wszyscy są bezbożni i niegodziwi, a każde usta mówią to, co nierozsądne. Mimo tego wszystkiego nie odwrócił się Jego gniew, a Jego ręka pozostała wyciągnięta.",
      "Bo zapłonęła niegodziwość jak ogień, który pochłania ciernie i osty, zapala gęstwinę leśną, tak że podnosi się słup ognia.",
      "Z powodu gniewu Jahwe Zastępów kraj ogarnia pożoga, naród stał się jakby żerem ognia. Jeden nie oszczędza drugiego,",
      "każdy pożera ciało swego bliźniego: odcina na prawo — i jest głodny, zjada na lewo — i nie jest syty.",
      "Manasses Efraima, a Efraim Manassesa, obaj razem zwracają się przeciw Judzie. Mimo tego wszystkiego nie odwrócił się Jego gniew, a Jego ręka pozostała wyciągnięta."
    ],
    [
      "Biada tym, którzy ustalają ustawy niegodziwe i rozpisują trudne do wykonania przepisy,",
      "by odepchnąć bezsilnych od dochodzenia krzywd i by zabrać ubogim mojego narodu prawo, tak żeby wdowy stały się ich łupem i żeby mogli obdzierać sieroty.",
      "A co zrobicie w dniu obrachunku, kiedy zagłada nadejdzie z daleka? Do kogo uciekniecie się o pomoc? Gdzie chcecie pozostawić swoje bogactwa?",
      "Daremnie! Trzeba się ugiąć w miejscu niewoli i paść wśród pomordowanych. Mimo tego wszystkiego nie odwrócił się Jego gniew, a Jego ręka pozostała wyciągnięta.",
      "Biada Asyrii, lasce mojego gniewu; rózga mojego złorzeczenia w jej ręku!",
      "Chcę ją posłać przeciw bezbożnemu narodowi, wydać rozkaz przeciw ludowi, który mnie gniewa, by doszczętnie złupiła i całkowicie ograbiła, by go podeptała jak błoto na ulicach.",
      "Ona jednak nie tak myśli, a jej serce nie takie snuje plany. Raczej wyniszczyć jest jej zamysłem i wytracić narodów niemało.",
      "Bo mówi: „Czyż nie jest każdy z moich książąt królem?",
      "Czy Kalno nie stało się jak Karkemisz albo Chamat nie jest podobne do Arpad, a Samaria do Damaszku?",
      "Podobnie jak dosięgła moja ręka te bałwochwalcze królestwa mimo że ich bożki są liczniejsze niż w Jerozolimie i Samarii",
      "czyż nie mogę postąpić z Jerozolimą i jej posągami tak, jak postąpiłem z Samarią i jej bożkami?”",
      "A kiedy Pan dokona całego swego dzieła na górze Syjon i w Jerozolimie, wtedy ześle karę na owoc pychy serca króla asyryjskiego i na pełną buty wyniosłość jego oczu.",
      "Bo mówi on: „Uczyniłem to mocą swej ręki i swą mądrością — bo jestem rozumny! Usuwam granice narodów i rabuję ich zasoby, w proch obalam ich mieszkańców.",
      "Moja ręka znalazła niby gniazdo zasoby narodów. I jak zbiera się porzucone jajka, tak Ja zebrałem całą ich ziemię, a nikt nie zatrzepotał skrzydłami ani nie otworzył dzioba, ani nie zapiszczał.",
      "Czy wynosi się siekiera nad tego, co nią rąbie? Albo czy piła czyni się większa niż ten, kto ją ciągnie? Tak jakby laska chciała potrząsać tym, który ją podnosi, jakby pręt chciał unosić tego, który nie jest drewnem”.",
      "Dlatego ześle Pan, Jahwe Zastępów, nędzę na to, co opływa w tłuszcz. Pod jego wspaniałością wybuchnie pożoga jak pożoga ognia.",
      "Światło zaś Izraela stanie się ogniem, a jego Święty — płomieniem; będzie on płonął i pochłonie jego ciernie i osty jednego dnia,",
      "a przepych jego lasów i jego sadów zniszczy doszczętnie. Stanie się on jak osłabiony, co dogorywa.",
      "A reszta drzew jego lasu pozostanie w niewielkiej liczbie; nawet chłopiec będzie mógł je spisać.",
      "W owym dniu reszta Izraela i ci, którzy ocaleli z domu Jakuba, nie będą się więcej opierać na tym, który ich pobił, lecz oprą się niewzruszenie na Jahwe, Świętym Izraela.",
      "Nawróci się reszta — reszta Jakuba — do Boga Mocnego.",
      "Jeśliby nawet lud twój Izrael stał się [liczny] jak piasek nadmorski, to jedynie reszta z niego się nawróci. Postanowiono zagładę nadciągającą sprawiedliwie.",
      "Tak, zagładę, jaką postanowił, Pan, Jahwe Zastępów wykona pośród całej ziemi.",
      "Dlatego to mówi Pan, Jahwe Zastępów: „Narodzie mój, co mieszkasz na Syjonie, nie lękaj się Asyrii, która cię uderza kijem i rózgę przeciw tobie podnosi, idąc w ślady Egiptu.",
      "Bo tylko jeszcze krótka chwila, a wyczerpie się mój gniew, a zapalczywość moja dobiegnie całkowicie końca.",
      "I użyje Jahwe Zastępów przeciw niemu bicza, jak wówczas, kiedy pobił Madian obok skały Oreb, i gdy laskę swą wyciągnął nad morzem, wznosząc ją ku drodze Egipcjan.",
      "W owym dniu spadnie jego ciężar z twoich ramion, a jego jarzmo zostanie usunięte z twojej szyi. Wszedł od strony Samarii,",
      "pociągnął ku Ajjat, przeszedł przez Migron, zostawiając w Mikmas swój sprzęt.",
      "Przekroczył przesmyk, jego nocleg w Geba. Zadrżało Rama, Gibea Saula uciekło.",
      "Krzycz przeraźliwie, Bat-Gallim, słuchaj uważnie, Laisza, odpowiedz jej, Anatot!",
      "Umknęła Madmena, mieszkańcy Gebim poszukali schronienia.",
      "Dziś jeszcze stanie on w Nob, wyciągnie swą rękę [przeciw] górze córy Syjonu, wzgórzu Jerozolimy.",
      "Oto Pan, Jahwe Zastępów, obcina gałęzie nożem; wznoszące się wysoko — odcięte, najwynioślejsze — strącone.",
      "Karczuje gąszcz leśny żelazem; pada wraz ze wspaniałymi [cedrami] Liban."
    ],
    [
      "Wyrośnie gałązka z pnia Jessego i pęd wypuści z jego korzeni.",
      "Spocznie na nim Duch Jahwe, Duch mądrości i rozumu, Duch rady i mocy, Duch wiedzy i bojaźni Jahwe.",
      "(I znajdzie upodobanie w bojaźni Jahwe). Nie będzie osądzał według pozorów ani nie będzie rozstrzygał na podstawie pogłosek.",
      "Według zasad sprawiedliwości rozsądzi sprawę biednych, według tego, co słuszne, ujmie się za pokornymi kraju. Uderzy zaś gwałtownika laską swych ust, a tchnieniem swych warg zabije niegodziwca.",
      "Sprawiedliwość stanie się pasem jego bioder, a wierność opasze jego lędźwia.",
      "Wtedy będzie przebywał wilk z baranem, a lampart będzie odpoczywał z jagnięciem, cielę i młody lew paść się będą razem, a mały chłopiec będzie je poganiał.",
      "Krowa z niedźwiedzicą spotkają się przyjaźnie, ich młode będą razem odpoczywać, a lew będzie jak wół jadł sieczkę.",
      "Niemowlę będzie się bawić przy norze żmii, a ku młodej żmii dziecko wyciągnie swą rękę.",
      "Nie będą czynić nic złego ani zgubnego na całej mojej świętej górze. Kraj bowiem napełni się znajomością Jahwe jak wodą, która przepełnia morze.",
      "W owym dniu ludy będą szukać korzenia Jessego, który stać będzie jako znak dla narodów; jego miejsce spoczynku stanie się pełne chwały.",
      "W owym dniu Pan znów podniesie swą rękę, by wykupić resztę swojego ludu pozostałą z Asyrii i z Egiptu, z Patros, z Kusz i z Elamu, z Szinearu, z Chamat i z wysp na morzu.",
      "Wzniesie [On] znak dla narodów: i zbierze wygnańców Izraela, zgromadzi rozproszonych [z] Judy z czterech krańców ziemi.",
      "Wtedy ustanie zazdrość Efraima, a nieprzyjaźń Judy zniknie. Efraim nie będzie zazdrościł Judzie, a Juda nie będzie okazywał nieprzyjaźni Efraimowi.",
      "Popędzą oni przez stok Filistynów ku morzu, wspólnie złupią mieszkańców Wschodu, na Edom i Moab rozciągną swą władzę, a Ammonici będą im posłuszni.",
      "Osuszy zaś Jahwe zatokę Morza Egipskiego mocą swego wichru i skieruje swą rękę ku Rzece, i rozbije ją na siedem strumieni, tak że będzie można ją przejść w sandałach.",
      "Tak powstanie droga dla reszty jego ludu, jaka pozostanie z [wygnańców] asyryjskich, podobnie jak ta, która powstała dla Izraela, kiedy wychodził z kraju egipskiego."
    ],
    [
      "W owym dniu powiesz: „Wyznaję Tobie, Jahwe: rozgniewałeś się na mnie. Niech się obróci Twój gniew, byś mnie pocieszył.",
      "Oto Bóg jest moim zbawieniem! Ufam i nie lękam się, bo moją siłą i mocą jest Jahwe; On stał się moim zbawieniem!",
      "Będziecie czerpać wodę wśród radości ze źródeł zbawienia”.",
      "W owym dniu powiecie: „Chwalcie Jahwe, wzywajcie Jego imienia! Ogłaszajcie wśród narodów Jego dzieła, przypominajcie, że wzniosłe jest Jego imię!",
      "Śpiewajcie dla Jahwe, bo wielkie rzeczy uczynił; niech się staną wiadome na całej ziemi!",
      "Wykrzykujcie z radością, mieszkańcy Syjonu, bo wielki jest pośród nas Święty Izraela!"
    ],
    [
      "Proroctwo o Babilonie, jakie widział Izajasz, syn Amosa.",
      "Na nagim wzgórzu zatknijcie znak, wołajcie głośno do nich. Podnieście rękę, by weszli w bramy możnych.",
      "Ja rozkazałem w obliczu swego gniewu zastępom moich poświęconych; zwołałem także swoich bohaterów, którzy radują się, pełni dumy.",
      "Słuchaj! Rozgwar na górach, podobny do licznego ludu. Słuchaj! Tumult królestw zebranych narodów. Jahwe Zastępów dokonuje przeglądu szeregów do bitwy.",
      "Przychodzą z dalekich krajów, od krańców nieba, Jahwe oraz oręż Jego gniewu, by zniszczyć całą ziemię.",
      "Zawyjcie! Bo bliski jest dzień Jahwe, bo zagłada od Wszechmocnego nadchodzi.",
      "Dlatego słabną wszystkie ręce, a każde serce ludzkie zwątpienie ogarnia",
      "i są przerażeni... Doznają cierpień i bólu, wiją się jak ta, która rodzi. Jeden gapi się na drugiego, ogień jest na ich obliczach.",
      "Oto dzień Jahwe nadchodzi okrutny, z groźbą i żarem gniewu, by zmienić ziemię w pustynię, a grzeszników spośród niej wygubić.",
      "Bo gwiazdy nieba i ich konstelacje nie będą jasno świecić. Słońce wschodzi zaćmione, księżyc nie świeci swym blaskiem.",
      "Ukarzę zło na świecie i wśród przewrotnych ich grzech. Położę kres pysze zuchwałych, a wyniosłość ciemięzców poniżę.",
      "Ludzi uczynię rzadszymi od czystego złota, człowieka — od złota z Ofiru.",
      "Dlatego niebo ulegnie poruszeniu, a ziemia zadrży w swoich posadach na gniew Jahwe Zastępów, w dniu, gdy zapłonie Jego uniesienie.",
      "Potem zdarzy się, że tak jak spłoszona gazela, jak trzoda, której nikt nie gromadzi, każdy powróci do swego narodu, każdy ucieknie do swego kraju.",
      "Kogokolwiek odnajdą — zostanie przebity, kogokolwiek pochwycą — padnie od miecza.",
      "Dzieci ich zostaną zmiażdżone na ich oczach. Domy zostaną ograbione, a ich żony — zhańbione.",
      "Oto wzbudzę przeciw nim Medów, którzy nie przywiązują wagi do srebra, a w złocie nie mają upodobania.",
      "Łuki młodzieńców zostaną zdruzgotane, nad nowo narodzonymi nie będą się litować, nad dziećmi nie będą miały miłosierdzia ich oczy.",
      "Potem stanie się Babilon, ozdoba królestw, pełen wyniosłości przepych Chaldejczyków, podobny do zburzonej przez Boga Sodomy i Gomory.",
      "Nie będzie zamieszkany na wieki ani zaludniony po wszystkie pokolenia. Nie rozbije tam Arab namiotu, pasterze się tam nie rozłożą.",
      "Lecz będzie tam legowisko zwierząt pustynnych, napełnią domy ich sowy. Założą tam gniazda swe strusie, kosmate istoty będą tam tańczyć.",
      "Hieny będą wyć w jego zamkach i szakale we wspaniałych pałacach. Czas jego zbliża się ustawicznie, dni jego nie ulegną zwłoce."
    ],
    [
      "Jahwe bowiem okaże miłosierdzie nad Jakubem i wybierze znów Izraela. Sprawi, że osiądą w swej ziemi. Obcy przyłączą się do nich i zjednoczą się z domem Jakuba.",
      "Narody zabiorą ich, by przenieść ich do swych miejsc. Jednak dom Izraela nabędzie ich sobie do ziemi Jahwe jako sługi i służebnice. Tak wezmą w niewolę tych, którzy ich pojmali, i będą panować nad swymi ciemięzcami.",
      "W dniu, kiedy Jahwe zapewni ci spokój od twej udręki i od twego niepokoju, od twardej służby narzuconej tobie, zdarzy się,",
      "że zanucisz tę urągliwą pieśń o królu babilońskim. Powiesz: „Jakże nadszedł kres tyrana, dobiegł końca jego gwałt!",
      "Złamał Jahwe laskę przewrotnych, berło despotów,",
      "które uderzało w gniewie narody bijąc nieprzerwanie, które deptało ludy, tratując [je] bezwzględnie.",
      "Spoczywa w spokoju cała ziemia, zapanowała radość.",
      "Nawet jałowce weselą się z ciebie i cedry Libanu: „Od kiedy ległeś, nikt nie przychodzi, by nas ścinać”.",
      "Szeol w dole poruszył się z twojego powodu, na wieść o twym przybyciu, by obudzić dla ciebie cienie wszystkich wodzów ziemi, by podnieść ze swych tronów wszystkich królów narodów.",
      "Wszyscy oni zwracają się i mówią do ciebie: „Także ty jesteś bezsilny jak my, stałeś się do nas podobny?",
      "Strącony został do szeolu twój przepych, dźwięk twoich harf. Rozścieliło się pod tobą robactwo, za okrycie służą ci czerwie.",
      "Jakże runąłeś z nieba, gwiazdo jaśniejąca, synu jutrzenki! Przytłoczono cię ku ziemi, zwycięzco wszystkich narodów!”",
      "Ty zaś myślałeś sobie w sercu: „Chcę wstąpić ku niebu, ponad gwiazdami Boga chcę swój tron ustawić. Chcę zasiąść na Górze Zgromadzenia, na krańcach Północy!",
      "Chcę wstąpić na szczyty obłoków, upodobnić się do Najwyższego!”",
      "Jakże więc strącony do szeolu, do najniższych głębin podziemia?",
      "Ci, którzy cię widzą, spoglądają na ciebie, przypatrują się tobie: „Czy to ten mąż, który ziemię przyprawiał o drżenie, który wstrząsał królestwami,",
      "który świat czynił podobnym do pustyni, a jego miasta obracał w gruzy, który swych jeńców nie zwalniał do domu?”",
      "Wszyscy królowie narodów spoczywają zaszczytnie, każdy w swoim grobowcu.",
      "Ciebie zaś porzucą bez własnego grobu jak wstrętny płód poroniony, będziesz pokryty pomordowanymi, przebitymi mieczem, którzy osuwają się na kamienie grobu, jak podeptane trupy.",
      "Nie zjednoczysz się z nimi w grobie, bo spowodowałeś zagładę swego kraju, naród swój wymordowałeś. Na wieki nie będą wymieniać potomstwa złoczyńców!",
      "Przygotujcie rzeź dla jego potomków z powodu winy ich przodka, by się nie podnieśli i nie podbili ziemi, by nie napełnili świata!",
      "Powstanę przeciw nim — wyrocznia Jahwe Zastępów — i wyniszczę z Babilonu imię i resztę, potomstwo i ród, wyrocznia Jahwe.",
      "Uczynię go siedliskiem ptaków wodnych i bagniskiem, ubiję go ubijakiem zagłady — wyrocznia Jahwe Zastępów.",
      "Jahwe Zastępów złożył przysięgę: „Naprawdę tak się stanie, jak sobie pomyślałem, to nastąpi, co postanowiłem:",
      "że złamię Asyrię w mojej ziemi, podepcę ją na moich górach. Zrzucę z nich jej jarzmo, jej ciężar z ich ramion zrzucę”.",
      "Taki jest plan powzięty przeciw całej ziemi i taka jest ręka wyciągnięta przeciw wszystkim narodom.",
      "Gdy Jahwe plan poweźmie — któż go udaremni? a Jego wyciągniętą rękę — któż może odwrócić?",
      "W roku śmierci króla Achaza zostało skierowane następujące proroctwo:",
      "„Nie ciesz się, cały kraju Filistynów, że złamana została rózga, która cię chłostała. Albowiem z potomstwa węża wyjdzie żmija, a jej owocem będzie seraf skrzydlaty.",
      "I paść będą na moich łąkach ubodzy, a biedni rozłożą się bezpiecznie, zabiję głodem twe potomstwo, a twoją resztę wymorduję.",
      "Zawyj, bramo! Zakrzyknij, miasto! Zadrżyj, cały kraju Filistynów! Od północy bowiem dym nadchodzi, a nikt nie może zmierzyć jego szeregów.",
      "Co mamy odpowiedzieć wysłańcom narodu? Jahwe bowiem ustanowił Syjon i na nim znajdują schronienie bezsilni Jego narodu”."
    ],
    [
      "Proroctwo o Moabie. Tak, nocą spustoszono, zniszczono Ar Moab. Tak, nocą spustoszono, zniszczono Kir Moab.",
      "Wstąpiła córka Dibonu na wyżyny, by płakać. Nad Nebo i nad Medaba zawodzi Moab. Wszystkie jego głowy — bez włosów, wszystkie brody — ścięte.",
      "Na jego ulicach noszą wory pokutne, na jego dachach lament, na jego placach wszyscy zawodzą, rozpływając się wśród płaczu.",
      "Wydały krzyk Cheszbon i Elale, aż do Jahas słyszano ich głos. Dlatego zadrżały lędźwia Moabu, dusza jego zadrżała.",
      "Serce moje krzyczy nad Moabem, uchodźcy jego dotarli do Soar. Tak, wejściem na Luchit wstępują wśród płaczu. Tak, na drodze do Choronaim podnosi się skarga nad zagładą.",
      "Tak, wody Nimrim są spustoszone. Tak, wyschnięta jest trawa, rośliny zniknęły, nie ma zieleni.",
      "Dlatego zebrał, co mu pozostało, i co ustrzegł sobie, nad potok Topoli przenoszą [ze sobą].",
      "Tak, krzyk obiega dookoła krańce Moabu. Aż do Eglaim dociera jego zawodzenie i aż do Beer-Elim.",
      "Tak, wody Dimonu pełne są krwi. Tak, jeszcze więcej ześlę na Dimon: na uchodźców z Moabu — lwa, i na resztę kraju."
    ],
    [
      "Poślijcie barana panującemu nad krajem, od Skały Pustyni aż do góry córy Syjonu.",
      "Jak uciekające ptactwo, jak opuszczone gniazdo będą córy Moabu przy brodach Arnonu.",
      "Udziel rady! Dokonaj wyboru! Rzuć swój cień jak noc w jasne południe! Ukryj rozproszonych, nie zdradzaj zbiega!",
      "Udziel u siebie praw gościa zbiegom z Moabu! Bądź dla nich schronieniem przed niszczycielem! Tak, gdy przeminie uciskający, nastanie kres niszczyciela, zniknie z kraju najeźdźca,",
      "zostanie ustanowiony tron w łaskawości i zasiądzie na nim w wierności, w namiocie Dawida Sędzia zachowujący Prawo i zabiegający o sprawiedliwość.",
      "Usłyszeliśmy o wyniosłości Moabu, o jego wyniosłości, pysze i arogancji, o jego czczej gadaninie.",
      "Dlatego niech zawodzi Moab, każdy niech zawodzi. Za ciastami z rodzynkami z Kir Chareset wzdychają, całkowicie przygnębieni.",
      "Usychają winnice Cheszbonu, winne krzewy w Sibma. Władcy narodów tratują jej grona. Sięgały one aż do Jazer, dochodziły aż do pustyni. Jej odrośla krzewiły się, dochodziły aż do morza.",
      "Dlatego chcę opłakiwać jak Jazer winne krzewy Sibma. Chcę skrapiać swymi łzami Cheszbon i Elale. Bo na twoje owoce i twe żniwa spadł okrzyk wojenny.",
      "Znikła radość i wesele z ogrodów. W winnicach nie rozlegają się już radosne okrzyki ani wesołe nawoływania. Nikt wina nie depce w tłoczniach, ustały już pokrzykiwania.",
      "Dlatego skarży się moje wnętrze nad Moabem jak cytra, moje serce nad Kir Chares.",
      "Nawet gdyby zjawił się, gdyby Moab trudził się na wyżyny i szedł do swej świątyni, by się modlić — nic mu nie pomoże.",
      "Takie jest słowo, jakie Jahwe wypowiedział niegdyś o Moabie.",
      "Teraz zaś Jahwe powiedział co następuje: „Po trzech latach, równych latom najemnika, chwała Moabu wraz z całym swym wielkim tłumem stanie się godna pogardy, a reszta będzie nader mizerna i pozbawiona znaczenia”."
    ],
    [
      "Proroctwo o Damaszku. Oto Damaszek przestanie być miastem i stanie się rumowiskiem,",
      "opuszczonym na zawsze. Jego miasta staną się [pastwiskiem] trzód, rozłożą się one bez przeszkód.",
      "Zniknie twierdza z Efraima i królestwo Damaszku, a reszta Aramu będzie podobna do chwały synów Izraela — wyrocznia Jahwe Zastępów.",
      "W owym dniu wydarzy się: zmaleje sława Jakuba, zniknie tłuszcz jego ciała.",
      "Stanie się jak w czasie zgarniania łodyg przez żniwiarza, gdy ramię jego odcina kłosy; gdy zbierają kłosy w dolinie Refaim,",
      "i pozostanie w niej [jedynie] pokłosie jak po otrząsaniu drzewa oliwnego dwa lub trzy dojrzałe owoce na wierzchołku gałęzi, cztery lub pięć na gałęziach drzewa owocowego — wyrocznia Jahwe, Boga Izraela.",
      "W owym dniu człowiek będzie spoglądał ku swemu Stwórcy, a oczy jego będą patrzeć ku Świętemu Izraela.",
      "Nie spojrzy na ołtarze, dzieło swych rąk, nie będzie patrzał na to, co uczyniły jego palce, ani na aszery, ani na stele.",
      "W owym dniu pozostaną twoje miasta obronne tak jak opuszczone miasta Chiwwitów i Amorytów, którzy opuścili je przed Izraelitami; będzie tam pustynia.",
      "Ty bowiem zapomniałaś o Bogu twym, Wybawicielu, a o Skale, twojej Obronie, nie pamiętałaś. Dlatego możesz sobie sadzić ulubione sadzonki i odrośle obcego rozsadzać,",
      "a w dniu, kiedy sadzisz, sprawić ich wzrost, i rano, skoro posiałaś, spowodować, że zakwitną. Zniknie żniwo w dniu niemocy i nieuleczalnego bólu.",
      "Biada! Zgiełk wielu narodów, jak huk morza — tak szumią. Wrzawa ludów jak szum wód wezbranych — taki głos wydają.",
      "(Ludy jak szum wielkich wód głos wydają). On je rozgromi, tak że uciekną daleko, pędzeni wiatrem jak plewa na wzgórzach, jak krążki ostu przez nawałnicę.",
      "Wieczorną porą: oto przerażenie! Zanim ranek nastanie — już go nie ma. Taki jest los tych, co nas rabują, i dola tych, co nas obdzierają."
    ],
    [
      "Biada krainie szumiących skrzydeł, która leży po drugiej stronie rzek Kusz,",
      "która wysyła na morze posłańców w papirusowych czółnach na powierzchni wód. „Idźcie prędzej, posłańcy, do ludu rosłego a gładkiego, do narodu, który budzi lęk daleko i szeroko, do ludu, który [wszystko] brutalnie depce, a którego kraj przecinają rzeki!”",
      "Wszyscy mieszkańcy świata i wy, którzy zasiedlacie ziemię: kiedy wzniosą znak na górach — spoglądajcie, a kiedy zadmą rogi — nadsłuchujcie!",
      "Bo to powiedział do mnie Jahwe: „Chcę spokojnie przyglądać się ze swej siedziby, jak żar promieniujący na świetle słońca, jak obłok rosy w spiekotę żniw.",
      "Bo nawet przed żniwami, gdy wzrost dobiegł końca, a kwiat stał się dojrzewającym gronem, obcina się nożem pędy, usuwa się, odrzuca odrośla.",
      "Pozostawia się je razem górskim sępom i zwierzętom żyjącym na ziemi. Sępy spędzą na nich lato, wszystkie zaś zwierzęta naziemne przezimują na nich.",
      "W owym czasie złoży dla Jahwe Zastępów dary lud rosły i gładki, lud, który budzi lęk szeroko i daleko, lud, który [wszystko] brutalnie depce, którego kraj przecinają rzeki, na miejscu Imienia Jahwe Zastępów, na górze Syjon."
    ],
    [
      "Proroctwo o Egipcie. Oto Jahwe dosiada szybkiego obłoku i przybywa do Egiptu. Drżą przed Nim bożki egipskie, serce Egiptu topnieje w jego piersi.",
      "Pobudzę [jednych] Egipcjan przeciw drugim, by walczył brat z bratem, sąsiad z sąsiadem, miasto z miastem, królestwo z królestwem.",
      "Zmieszaniu ulegnie duch Egiptu w jego piersi, a w jego radę wprowadzę rozdźwięk, tak że będą zapytywać bożków i zaklinaczy, duchów zmarłych i wróżbitów.",
      "Wydam Egipt w ręce surowego pana, zapanuje nad nim okrutny król — wyrocznia Pana, Jahwe Zastępów.",
      "Zniknie woda z morza, rzeka będzie opadać i wyschnie.",
      "Rzeki będą cuchnąć, opadną i wyschną odnogi Nilu w [dolnym] Egipcie. Pożółknie trzcina i papirus,",
      "sitowia przy ujściu Nilu. A wszystkie pola nad Nilem wyschną, ulegną rozwianiu i znikną.",
      "Narzekają rybacy i smucą się wszyscy, którzy wędki zarzucają w Nilu, ci, co sieć rozciągają nad wodą — popadają w rozpacz.",
      "Wstyd ogarnie tych, co len uprawiają, ci, co gręplują, co tkają — zbledną.",
      "Ci, którzy go splatają, będą załamani, wszyscy najemnicy upadną na duchu.",
      "Tak, nierozumni są książęta Soanu, mędrcy faraona udzielają niedorzecznej rady. Jak możecie mówić faraonowi: „Jestem potomkiem mędrców, potomkiem dawnych królów”?",
      "Gdzież są twoi mędrcy? Niech ci przekażą i oznajmią, co postanowił Jahwe Zastępów odnośnie do Egiptu.",
      "Bezrozumni okazują się książęta Soanu, zbałamuceni są książęta Nof; w błąd wprowadzili Egipt naczelnicy okrętów.",
      "Jahwe zamieszał w ich piersi zwodniczego ducha, by wprowadzić w błąd Egipt we wszystkich jego poczynaniach, tak jak zatacza się pijak, wymiotując.",
      "Nie uda się Egiptowi żadne zamierzenie, które podjęłaby głowa czy ogon, gałąź palmowa czy sitowie.",
      "W owym dniu Egipcjanie staną się jak kobiety; ogarnie ich drżenie i trwoga przed podniesioną ręką Jahwe Zastępów, którą wyciągnie On przeciw nim.",
      "Wtedy ziemia judzka stanie się dla Egiptu przedmiotem grozy. Ilekroć ktoś mu ją wspomni, popadnie w przerażenie z powodu planu Jahwe Zastępów, jaki On zamyśla przeciw niemu.",
      "W owym dniu będzie pięć miast w Egipcie, które posługiwać będą się językiem kananejskim i będą przysięgać na Jahwe Zastępów. Jedno z nich będzie się nazywać „Sprawiedliwe”.",
      "W owym dniu Jahwe będzie miał w środku kraju egipskiego ołtarz, a na jego granicy stanie stela dla Jahwe.",
      "Będą one znakiem i świadectwem dla Jahwe Zastępów w ziemi egipskiej. Ilekroć będą wołać do Jahwe przeciw swym ciemięzcom, ześle im wybawcę, który będzie walczył i wybawi ich.",
      "Jahwe da się poznać Egipcjanom, tak że uznają Jahwe Egipcjanie w owym dniu i będą służyć [Mu] ofiarami krwawymi i pokarmowymi, będą składać dla Jahwe śluby i wypełniać je.",
      "Potem Jahwe dotknie Egipcjan nieszczęściem, by zostali uzdrowieni. Wtedy nawrócą się do Jahwe, On zaś da się im przebłagać i uzdrowi ich.",
      "W owym dniu droga połączy Egipt z Asyrią, tak że Asyryjczycy będą przybywać do Egiptu, Egipcjanie zaś do Asyrii. Egipt wraz z Asyrią będzie sprawował służbę [Jahwe].",
      "W owym dniu Izrael stanie się jako trzeci — wraz z Egiptem i Asyrią — błogosławieństwem pośród ziemi.",
      "Jemu pobłogosławi Jahwe Zastępów tymi słowami: Niech będzie błogosławiony mój naród Egiptu i dzieło rąk moich Asyria, i moje dziedzictwo Izrael."
    ],
    [
      "W roku, kiedy Tartan przybył do Aszdodu — jako że wysłał go król asyryjski, by walczył przeciw Aszdodowi i zdobył go —",
      "w tym samym czasie powiedział Jahwe za pośrednictwem Izajasza, syna Amosa: „Idź, ściągnij wór ze swych bioder i zdejm sandały ze swoich nóg!” Uczynił więc tak, chodząc nago i boso.",
      "Wtedy Jahwe powiedział: „Jak mój sługa Izajasz przez trzy lata chodził nago i boso jako przedziwny znak przeciw Egiptowi i ziemi Kusz,",
      "tak popędzi król asyryjski wygnańców egipskich i deportowanych z Kusz, młodych i starszych, nago i boso, z obnażonymi pośladkami jako hańbę dla Egiptu”.",
      "Wtedy popadną w zmieszanie i zawstydzą się z powodu Kusz, ich nadziei, i z powodu Egiptu, ich dumy.",
      "Mieszkańcy wybrzeża powiedzą [w owym dniu]: „Tak oto wygląda nadzieja, do której zwracaliśmy się o pomoc, o ratunek przed królem asyryjskim. Jakże więc my sami możemy się ocalić?”"
    ],
    [
      "Proroctwo „Z pustyni”. Jak nawałnice przebiegające ku Negebowi, tak przybywa [on] z pustyni, ze strasznej krainy.",
      "Złowieszcze widzenia mi przekazano: Złoczyńca źle czyni, niszczyciel niszczy! Wystąp, Elamie! Oblegaj, Medio! Wszelkiemu wzdychaniu kres położę.",
      "Dlatego napełniły się maje biodra drżeniem, ból mnie ogarnął jak ból rodzącej. Jestem zbyt zmieszany, by słuchać, zbyt wzburzony, by patrzeć.",
      "Myśl moją obłęd ogarnia, groza mnie przejmuje. Zmierzch, którego pragnę, staje się dla mnie przedmiotem lęku.",
      "Stół zastawiają, rozścielają poduszki, jedzą i piją. Wstawajcie, książęta, namaśćcie tarczę!",
      "Bo tak powiedział do mnie Pan: „Idź, postaw wartownika! Cokolwiek spostrzeże, niech melduje!",
      "Jeśli zobaczy rydwany, pary jeźdźców, zaprzęgi osłów, zaprzęgi wielbłądów, niech nadsłuchuje, pilnie nadsłuchuje!”",
      "Zawołał ten, co wypatruje: „Na posterunku, mój Panie, stoję ja ciągle w dzień; na swej strażnicy ustawiam się ja każdej nocy.",
      "Ale oto nadjechały rydwany wraz z załogą, pary jeźdźców!” W odpowiedzi rzekł: „Upadł, upadł Babilon i wszystkie posągi jego bóstw leżą zmiażdżone na ziemi”.",
      "O, mój wymłócony [ludu], zmiażdżony na klepisku! To, co usłyszałem od Jahwe Zastępów, Boga Izraela — ogłosiłem wam.",
      "Proroctwo „Duma”. Ktoś woła do mnie z Seiru: „Strażniku, ile upłynęło z nocy, strażniku, ile upłynęło z nocy?”",
      "Powiedział strażnik: „Ranek przychodzi, a także noc. Jeżeli chcecie pytać, pytajcie! Powracajcie, przychodźcie!”",
      "Proroctwo „Na pustyni”. W rozpadlinach pustynnych noc spędzajcie, karawany Dedanitów.",
      "Spragnionym wynoście wodę, mieszkańcy kraju Tema! Wychodźcie zbiegowi naprzeciw ze swym chlebem.",
      "Bo uciekli przed mieczem — przed wydobytym mieczem, przed napiętym łukiem, przed srożącą się walką.",
      "Bo tak powiedział do mnie Pan: „W ciągu trzech lat, równych latom najemnika, cała wspaniałość Kedaru dobiegnie końca.",
      "Reszta zaś łuczników, wojowników z Kedaru, będzie znikoma, bo Jahwe, Bóg Izraela, powiedział”."
    ],
    [
      "Proroctwo „Dolina Widzenia”. Cóż się stało, że wyległeś całe na tarasy domów?",
      "Miasto pełne rozgwaru i zgiełku, miasto tętniące radością? Polegli twoi nie padli od miecza ani nie oddali życia w boju!",
      "Wszyscy twoi dowódcy razem uciekli, związano ich bez łuku. Wszyscy twoi bohaterowie uciekli daleko.",
      "Dlatego mówię: „Odwróćcie spojrzenie ode mnie, muszę gorzko płakać. Nie usiłujcie mnie pocieszać z powodu spustoszenia Córy mojego ludu.",
      "Bo dzień to zamętu, upadku, popłochu dla Pana, Jahwe Zastępów!” W Dolinie Widzenia krzyk się rozlega i wołanie o pomoc ku górze.",
      "Elam podniósł kołczan, Aram zaprzągł konie do rydwanu, Kir zaś odsłonił tarczę.",
      "Najwspanialsze twoje doliny napełniły się rydwanami, a jeźdźcy zajęli stanowisko przy bramie.",
      "Wtedy odsunęli zasłonę Judy, ale spoglądałeś tamtego dnia na uzbrojony Dom Lasu.",
      "Zobaczyliście szczeliny miasta Dawidowego, bo były bardzo liczne; zebraliście wodę Dolnej Sadzawki,",
      "policzyliście domy Jerozolimy i rozebraliście domy, by wzmocnić mury.",
      "Między dwoma murami umieściliście zbiornik na wodę Starej Sadzawki. Nie spoglądaliście jednak na Tego, który to uczynił, nie patrzyliście na Tego, który dawno to ukształtował.",
      "Wezwał Pan, Jahwe Zastępów, w tamten dzień do płaczu i zawodzenia, do ostrzyżenia włosów i przepasania worów.",
      "A tymczasem [panuje] radość i uciecha, zabijanie wołów i rzeź baranów, zjadanie mięsa i picie wina: „Jedzmy i pijmy, bo jutro pomrzemy!”",
      "Wtedy Jahwe Zastępów przekazał objawienie moim uszom: „Z pewnością nie będzie wam odpuszczony ten grzech, dopóki nie pomrzecie” mówi Pan, Jahwe Zastępów.",
      "To mówi Pan, Jahwe Zastępów: „Idź, udaj się do tego gubernatora, do Szebny, zarządcy pałacu.",
      "„Co do ciebie należy i kogo tu masz, że wykułeś sobie tutaj grobowiec, jak ten, co wysoko kuje swój grób i drąży w skale mieszkanie?",
      "Oto Jahwe zrzuci cię potężnym wstrząśnięciem, pochwyci cię mocno.",
      "Zwinie cię silnie w kłębek, jak kulę ciskając do ziemi dalekiej i szerokiej. Tam umrzesz i tam pójdą twoje paradne rydwany, ty zakało domu swego pana!",
      "Usunę cię z twego stanowiska, złożę cię z twego urzędu.",
      "Stanie się zaś tego dnia: powołam swego sługę Eliakima, syna Chilkiasza,",
      "i ubiorę go w twoją togę, przepaszę twoją szarfą. Złożę w jego ręce twoją władzę, aby był ojcem dla mieszkańców Jerozolimy i dla domu judzkiego.",
      "Złożę na jego ramieniu klucz domu Dawida, gdy on otworzy, nikt nie zdoła zamknąć, a gdy zamknie, nikt nie otworzy.",
      "Wbiję go jak kołek na miejscu niezawodnym, tak że stanie się zaszczytnym tronem dla domu swojego ojca”.",
      "A gdy zawiśnie na nim cała chluba domu jego ojca, pędy i odrośle, wszystkie drobne naczynia, od kubków do dzbanów,",
      "wtedy w owym dniu — wyrocznia Jahwe Zastępów — nie ostoi się kołek wbity na niezawodnym miejscu: złamie się i upadnie, a ciężar, który nań spoczywał, ulegnie roztrzaskaniu, albowiem Jahwe [tak] zapowiedział."
    ],
    [
      "Proroctwo o Tyrze. Zawyjcie, okręty Tarszisz, bo zniszczeniu uległ wasz port! Powracając z kraju Kittim otrzymaliście tę wiadomość.",
      "Zamilknijcie, mieszkańcy wybrzeża, kupcy sydońscy, których wysłannicy morza przemierzają.",
      "Na wielu wodach było ziarno Szichoru; żniwo znad Nilu stało się jego zyskiem, on zaś ostoją handlu dla narodów.",
      "Zawstydź się, Sydonie, bo morze mówi, warownia morska przemawia: „Nie cierpiałam bólów ani nie porodziłam, nie wychowałam młodzieńców ani nie przyczyniłam wzrostu pannom”.",
      "Gdy dowiedzą się o tym w Egipcie, zawyją jak na wieść o Tyrze.",
      "Przepłyńcie do Tarszisz, zawyjcie, mieszkańcy wybrzeża.",
      "Czy jest to wasze miasto pełne wesela, którego początek wywodzi się z dawnych czasów, którego nogi prowadziły, by daleko wędrować?",
      "Kto tak postanowił przeciw Tyrowi noszącemu koronę, którego kupcy byli książętami, a handlarze zażywali sławy w świecie?",
      "Jahwe Zastępów postanowił wydać na hańbę to, co wyniosłe, poniżyć przepych wszystkich zażywających sławy w świecie.",
      "Uprawiaj swą ziemię jak nad Nilem, córko Tarszisz, nie ma już portu!",
      "Wyciągnął On swoją rękę nad morzem, wstrząsnął królestwami. Co do Kanaanu rozkazał Jahwe, by zniszczyć jego warownie.",
      "Powiedział: „Już się więcej radować nie będziesz, znieważona dziewico, córko Sydonu! Dalej, przepraw się do Kittim! Tak, tam nie znajdziesz spokoju.",
      "Spójrz na kraj (chaldejski: jest to naród nieistniejący). Asyria przeznaczyła go dla pustynnych zwierząt. Wzniósł swoje wieże, zburzył jego pałace, uczynił go rumowiskiem!",
      "Zawyjcie, okręty Tarszisz, bo zniszczeniu uległ wasz port!",
      "Stanie się zaś owego dnia: Tyr ulegnie zapomnieniu na okres siedemdziesięciu lat, co odpowiada okresowi życia jednego króla. Po siedemdziesięciu latach dozna Tyr tego, o czym mówi pieśń o nierządnicy:",
      "„Weź cytrę, obchodź miasto, zapomniana nierządnico! Zagraj pięknie, śpiewaj wiele, by wspomniano ciebie!”",
      "Po upływie siedemdziesięciu lat Jahwe nawiedzi Tyr. Powróci on do swoich zysków i będzie uprawiał nierząd z wszystkimi królestwami świata na powierzchni ziemi,",
      "jednak jego zarobek i zysk zostanie poświęcony dla Jahwe; nie będą go gromadzić ani przechowywać. Bo zarobek jego będzie służył tym, co mieszkają przed Jahwe, na obfite wyżywienie i strojne szaty."
    ],
    [
      "Oto Jahwe pustoszy ziemię i niszczy ją, zniekształca jej powierzchnię, rozprasza jej mieszkańców.",
      "Stanie się tak zarówno ludowi, jak kapłanowi, słudze — jak jego panu, służącej — jak jej pani, nabywcy — jak sprzedawcy, pożyczającemu — jak temu, co zaciąga pożyczkę, dłużnikowi — jak wierzycielowi.",
      "Do cna ulegnie spustoszeniu ziemia, zostanie doszczętnie splądrowana, bo Jahwe wypowiedział to słowo.",
      "Wyschła, zwiędła ziemia, wycieńczony, pozbawiony sił został świat, wycieńczeniu uległo niebo wraz z ziemią.",
      "Ziemia została zbezczeszczona przez swych mieszkańców, bo przekroczyli oni prawa, przestąpili nakazy, złamali wieczne przymierze.",
      "Dlaczego ziemię trawi przekleństwo, muszą to odpokutować jej mieszkańcy? Dlaczego maleje liczba mieszkańców ziemi, tylko niewielu ludzi pozostaje?",
      "Winogrona usychają, więdnie winnica, wzdychają wszyscy, co się radowali w sercu.",
      "Ucichł radosny głos bębenków, ustał rozgwar hulających, ucichł radosny dźwięk cytry.",
      "Wśród śpiewu nie piją wina, piwo gorzko smakuje pijącym.",
      "W gruzach legło miasto ziejące pustką, wszystkie domy zamknięte, niedostępne.",
      "Krzyk o wino na ulicach, znikła wszelka radość, odeszła cała radość ziemi.",
      "W mieście pozostała pustka, brama rozbita doszczętnie.",
      "Rzeczywiście tak dziać się będzie pośród ziemi, między narodami, jak przy otrząsaniu oliwek, jak przy zbiorze reszty winogron po ukończeniu winobrania.",
      "Oni zaś podnoszą swój głos, by wystawiać majestat Jahwe, radośnie wołając od zachodu.",
      "Uczcijcie od wschodu chwałę Jahwe, na wyspach morskich imię Jahwe, Boga Izraela!",
      "Z krańca ziemi słyszymy śpiewy: „Chwała sprawiedliwemu!” Ja zaś mówię: „Tajemnica moja, tajemnica moja! Biada mi! Przewrotni postępują przewrotnie, a przeniewiercy działają przeniewierczo”.",
      "Popłoch, przepaść, pułapka na ciebie, mieszkańcu ziemi.",
      "Zdarzy się, że uciekający od krzyku grozy wpadnie w przepaść; kto zaś wydobędzie się z przepaści, zostanie schwytany w pułapkę. Bo upusty otworzą się w górze, a podstawy ziemi zadrżą.",
      "Pękając, ziemia się rozstępuje, rozpadając się, ziemia kruszeje, drgając, ziemia się chwieje.",
      "Zatacza się ziemia jak pijany, chwieje się na wszystkie strony jak szałas. Ciąży na niej bunt, upada, nie mogąc się więcej podnieść.",
      "W owym dniu zdarzy się, że Jahwe pociągnie do odpowiedzialności zastępy niebieskie w górze i ziemskich królów na ziemi.",
      "Ciasno stłoczeni, staną się więźniami w lochu, zamknięci w więzieniu, a po długim czasie zostaną ukarani.",
      "Wtedy zarumieni się księżyc i słońce wstyd ogarnie, bo Jahwe jest Królem Zastępów na górze Syjon i w Jerozolimie, a chwała Jego okaże się wobec starszych."
    ],
    [
      "Jahwe! Jesteś moim Bogiem! Chcę Cię wywyższać, wysławiać Twe imię, bo wypełniłeś przedziwne plany, które ustaliłeś od dawna jako niezmienne i trwałe.",
      "Bo uczyniłeś miasto stertą gruzu, niezdobytą twierdzę — rumowiskiem; pałac obcych uległ zniszczeniu, nie będzie nigdy odbudowany.",
      "Dlatego naród potężny cześć Ci musi oddać, miasta zaborczych ludów lękają się Ciebie.",
      "Stałeś się bowiem ucieczką dla ubogiego, ucieczką dla biednego w jego ucisku, ochroną przed niepogodą, cieniem w czas upału. (Tak, nawałnica gwałtowników jest jak ulewa zimowa,",
      "jak upał na stepie). Zgiełk obcych uśmierzasz (upał przez cień chmury), umilknie triumfalny śpiew gwałtowników.",
      "Jahwe Zastępów przygotuje dla wszystkich narodów na tej górze ucztę z tłustych potraw, ucztę z win wybornych, z najwykwintniejszych tłustych potraw, z najklarowniejszych win.",
      "Zniszczy na tej górze zasłonę spowijającą wszystkie narody i całun rozciągnięty nad wszystkimi ludźmi.",
      "Zniszczy śmierć na zawsze. Pan, Jahwe, otrze łzę z każdego oblicza, zdejmie hańbę swego ludu z całej ziemi — bo Jahwe [to] wypowiedział.",
      "Powiedz — w owym dniu: „Oto jest nasz Bóg, zaufaliśmy Mu i wybawił nas. Oto jest Jahwe, zaufaliśmy Mu. Cieszmy się i radujmy z Jego zbawienia!”",
      "Bo spocznie ręka Jahwe na tej górze, Moab zaś ulegnie zdeptaniu u siebie, tak jak depce się słomę w zbiorniku gnoju.",
      "A choćby rozłożył w nim swe ręce, jak pływak je rozkłada do pływania, to jednak [Jahwe] udaremni jego wysiłek mimo zręcznych ruchów jego rąk.",
      "Twoje niedostępne, warowne mury zburzy, powali i wgniecie w proch ziemi."
    ],
    [
      "W owym dniu będą śpiewać taką pieśń w kraju judzkim: „Mamy miasto potężne. Jako zabezpieczenie On ustanowił mury i wał obronny.",
      "Otwórzcie bramy, by wszedł naród sprawiedliwy, który zachowuje wierność!",
      "Jego usposobienie jest trwałe, zapewnisz więc pokój, bo w Tobie złożył ufność.",
      "Miejcie ufność w Jahwe na zawsze, bo Jahwe jest wieczną Skałą.",
      "Bo upokorzył On mieszkańców wyżyny; miasto, które się wywyższało, poniżył, uniżył je aż do ziemi, obalając w proch.",
      "Depcą je nogi ubogich, stopy biedaków”.",
      "Ścieżka sprawiedliwego jest prosta, prosta jest droga sprawiedliwego, którą czynisz równą.",
      "Tak, w ścieżce Twoich sądów, Jahwe, pokładamy nadzieję. Wzywać Twojego imienia i wspominać Ciebie jest pragnieniem duszy.",
      "Moja dusza pragnie Ciebie w nocy, także mój duch tęskni we mnie za Tobą. Bo z Twoich sądów na ziemi uczą się sprawiedliwości mieszkańcy świata.",
      "Ilekroć nieprawy dostąpi łaski, nie nauczy się sprawiedliwości; w kraju prawym popełnia bezprawia, nie zważając na majestat Jahwe.",
      "Jahwe, Twoja ręka jest wzniesiona, a oni nie chcą [jej] dostrzec. Muszą jednak zobaczyć ze wstydem gorliwość [Twoją] o lud, a nawet ogień musi pochłonąć Twych wrogów.",
      "Jahwe, Ty zapewniasz nam pokój, bo wszystkie nasze czyny Ty dla nas zdziałałeś!",
      "Jahwe, Boże nasz, inni panowie niż Ty zawładnęli nami. Jednak tylko o Tobie, o Twym imieniu chcemy pamiętać.",
      "Umarli nie ożyją, cienie nie zmartwychwstaną. Dlatego to ukarałeś ich i wyniszczyłeś, wymazałeś wszelką pamięć o nich.",
      "Pomnożyłeś naród, Jahwe, pomnożyłeś naród, okazałeś swą chwałę, uczyniłeś rozległymi wszelkie granice kraju.",
      "Jahwe, wśród ucisku szukaliśmy Ciebie, w niedoli wzdychaliśmy, ilekroć spotkała nas Twa kara.",
      "Jak niewiasta brzemienna bliska rozwiązania, która wije się, jęcząc w swych bólach, tak byliśmy przed Tobą my, o Jahwe.",
      "Byliśmy brzemienni, wiliśmy się w bólu, zrodziliśmy wiatr. Nie zapewniliśmy krajowi ratunku, ani nie narodzili się mieszkańcy świata.",
      "Twoi umarli ożyją, zmartwychwstaną ich trupy, obudzą się i wydadzą radosny okrzyk mieszkańcy prochu Bo rosą pełną światła jest Twa rosa, a ziemia wyda cienie zmarłych.",
      "Dalej, mój narodzie, wejdź do swych komnat i zamknij drzwi za sobą! Ukryj się na krótki czas, dopóki gniew nie przeminie.",
      "Bo oto Jahwe wyrusza ze swej siedziby, by wziąć odwet za nieprawość mieszkańców ziemi. Ziemia zaś ujawni krew, która jest w niej, i nie będzie już kryć swych pomordowanych."
    ],
    [
      "W owym dniu Jahwe ukarze ostrym, wielkim i potężnym mieczem Lewiatana, węża uciekającego, Lewiatana, węża wijącego się, i zabije potwora, który żyje w morzu.",
      "W owym dniu [będą mówić]: „Winnica pełna wdzięku!” Zaśpiewajcie jej!",
      "Ja, Jahwe, jestem jej strażnikiem, w każdej chwili ją podlewam. Chcę jej pilnować w nocy i w dzień, by nikt do niej nie wtargnął.",
      "Nie żywię gniewu. Kto sprowadzi mi ciernie i osty, wystąpię do walki z nim i spalę wszystko razem.",
      "Chyba że uchwyci się mojej opieki, zawrze pokój ze Mną, ze Mną pokój zawrze.",
      "Nadchodzi dzień, że Jakub zapuści korzenie, Izrael zakwitnie i rozrośnie się, by napełnić powierzchnię ziemi owocami.",
      "Czy uderzył go, tak jak uderzył jego oprawców? Czy zamordował go, tak jak zostali zamordowani jego mordercy?",
      "Odrzuceniem i odepchnięciem go wypowiedział się przeciw niemu, przepędził go gwałtowną wichurą w dniu wiatru wschodniego.",
      "Z tego więc powodu ulegnie odpuszczeniu wina Jakuba i to będzie całym owocem usunięcia jego grzechu: uczyni on wszystkie kamienne ołtarze podobnymi do rozbitych skał wapiennych. Nie będą więcej wznosić świętych pali ani ołtarzy kadzielnych.",
      "Tak, niedostępne miasto leży opuszczone, jak miejsce bezludne, opuszczone jak pustynia. Tam pasie się bydło i tam się pokłada, obgryzając jego gałęzie.",
      "Kiedy jego konary uschną, zostaną odłamane, przyjdą kobiety i podpalą je. Bo nie jest to naród roztropny! Dlatego też jego Stwórca nie okaże mu litości, ani Ten, który go ukształtował — łaskawości.",
      "W owym dniu Jahwe wymłóci kłosy od Rzeki aż do Potoku Egiptu. Zostaniecie zebrani jeden do drugiego wy, synowie Izraela.",
      "W owym dniu zadmą w potężną trąbę i przybędą zagubieni w Asyrii oraz rozproszeni w Egipcie, by pokłonić się Jahwe na świętej górze w Jerozolimie."
    ],
    [
      "Biada wspaniałej koronie pijanych Efraima i więdnącemu kwieciu jego przepięknej ozdoby, która jest na głowie urodzajnej doliny zmożonych winem.",
      "Oto mocny i potężny [wysłannik] Pana, jak gradobicie, niszczący huragan, jak potoki wód gwałtownie wzbierające ciska [je] z mocą na ziemię.",
      "Zdeptaniu ulegnie wspaniała korona pijanych Efraima.",
      "Wtedy stanie się z więdnącym kwieciem jego przepięknej ozdoby, która jest na głowie urodzajnej doliny tak jak z wczesną figą, nim zostanie zabrana. Ktokolwiek ją zobaczy — pochłania, zaledwie znajdzie się w jego ręce.",
      "W owym dniu będzie Jahwe Zastępów wspaniałą koroną i przepysznym wieńcem dla reszty swojego ludu,",
      "duchem sprawiedliwości dla zasiadających w sądzie, źródłem mocy dla tych, którzy odpierają naciskających ku bramie.",
      "Także ci się zataczają, zmożeni winem, chwieją się pod wpływem piwa. Kapłan i prorok — zataczają się od piwa, są zmożeni winem. Chwieją się od piwa, zataczają przy widzeniach, potykają się przy wydawaniu wyroków.",
      "Nawet wszystkie stoły pełne są wymiotów, nie ma miejsca bez kału.",
      "„Kogo chce uczyć wiedzy i komu wyjaśniać naukę? Dzieciom odstawionym od mleka albo niemowlętom nie karmionym już piersią?",
      "Bo [mówi]: „Saw lasaw, saw lasaw, kaw lakaw, kaw lakaw, zeer szam, zeer szam”.",
      "Tak, urągającymi wargami i obcym językiem będzie mówił do tego ludu",
      "ten, co powiedział do nich: „Taki jest odpoczynek! Pozwólcie spocząć znużonym! To jest miejsce wytchnienia!” Oni jednak nie chcieli słuchać.",
      "Do nich Jahwe skieruje słowo: „Saw lasaw, saw lasaw, kaw lakaw, kaw lakaw zeer szam, zeer szam”, by poszli i upadli do tyłu, ulegli rozbiciu, uwikłali się i zostali pojmani.",
      "Dlatego słuchajcie słowa Jahwe, ludzie pełni szyderstwa, wypowiadający przysłowia nad tym ludem, który mieszka w Jerozolimie.",
      "Tak sobie myślicie: „Zawarliśmy przymierze ze śmiercią i z szeolem uczyniliśmy pakt: Gdy nadejdzie niszczycielska powódź, nas nie dosięgnie, bo kłamstwo uczyniliśmy naszym schronieniem, okryliśmy się fałszem”.",
      "Dlatego to mówi Pan, Jahwe: „Oto Ja kładę kamień na Syjonie, kamień wybrany, cenny kamień węgielny, utrwalony jako fundament. Kto wierzy, nie popadnie w chwiejność.",
      "Uczynię zaś prawo miarą, a sprawiedliwość wagą. Wtedy grad zmiecie schronisko kłamstwa, a woda porwie kryjówkę.",
      "Wtedy upadnie wasze przymierze ze śmiercią, a pakt wasz z szeolem okaże się nietrwały. Skoro niszczycielska powódź nadejdzie, zostaniecie przez nią zgnieceni.",
      "Ilekroć ona będzie przechodzić, ogarnie was. Kiedy przyjdzie każdego rana, w dzień i w nocy, będzie tylko trwogą zrozumienie zasłyszanego pouczenia”.",
      "Bo zbyt krótkie stanie się łóżko, by się wyciągnąć, i zbyt wąskie okrycie, by się [nim] owinąć.",
      "Bo tak jak na górze Perasim powstanie Jahwe, tak jak w dolinie Gibeonu On zagrzmi, by dokonać swego dzieła — niezwykłe Jego dzieło, by wypełnić swój czyn — dziwny Jego czyn.",
      "A teraz przestańcie urągać, by wasze więzy nie zacieśniły się. Bo słyszałem od Jahwe, Pana Zastępów, że zagładę postanowiono dla całego kraju.",
      "Nadsłuchujcie i usłyszcie mój głos, pilnie uważajcie i nadsłuchujcie mojej mowy.",
      "Czy każdego dnia oracz orze pod zasiew? Czy [ciągle tylko] przewraca i bronuje swoją ziemię?",
      "A gdy wyrówna jej powierzchnię, czy nie sieje on czarnuszki i nie rozrzuca kminku? Czy nie sieje pszenicy i jęczmienia, i orkiszu na jego skraju?",
      "Tak wdraża go ku sprawiedliwości, Jego Bóg go poucza.",
      "Tak, czarnuszki nie młóci się saniami młockarskimi ani nie przetacza się koła wozu po kminku. Bo czarnuszkę wytrząsa się kijem, a kminek — pałką.",
      "Czy miażdży się ziarno chlebowe? Nie młóci go młockarz bez końca. Gdy toczy koło swego wozu i rozpuści je — nie ulegnie [zboże] zmiażdżeniu.",
      "Także to pochodzi od Jahwe Zastępów. On udziela przedziwnej rady, sprawia wszelką roztropność."
    ],
    [
      "Biada Arielu, Arielu, miasto, gdzie Dawid rozbił obóz! Dodawajcie rok do roku, niech święta ciągle powracają!",
      "Skoro ześlę ucisk na Ariela, nastanie smutek po smutku, tak że stanie się dla mnie jakby paleniskiem ołtarza.",
      "Rozłożę dookoła obóz przeciw tobie, zamknę cię wałami i wzniosę szańce przeciw tobie.",
      "Wtedy uniżony zaczniesz mówić z ziemi, z prochu będzie dochodzić twoja przytłumiona mowa, głos twój będzie się wydobywał z ziemi jak u zjawy, z prochu twa mowa stanie się kwileniem.",
      "Jak drobny pył stanie się gromada pyszałków, a jak ulatujące plewy gromada ciemiężycieli. Jednak potem wydarzy się niespodzianie,",
      "że nawiedzi cię Jahwe Zastępów z grzmotem, wstrząsami i głośnym hukiem, huraganem, nawałnicą i pochłaniającymi płomieniami ognia.",
      "A jak sen, jak nocne widzenie będzie gromada wszelkich narodów walczących przeciw Arielowi, wszystkich go atakujących, otaczających go wałem i uciskających.",
      "Będzie więc tak: Podobnie jak głodny śni, że je, a następnie ocknie się z pustym gardłem, albo jak spragniony śni, że pije, następnie zaś ocknie się z zaschniętym gardłem, tak stanie się z gromadą wszystkich narodów, które walczą przeciw górze Syjon.",
      "Niech was ogarnie osłupienie i bądźcie pełni zdumienia, zaślepienia i pozostańcie ślepi! Bądźcie pijani, lecz nie od wina, zataczajcie się, choć nie od piwa!",
      "Bo wylał na was Jahwe ducha głębokiego snu: zamknął wasze oczy (wieszczków), zawinął wasze głowy (widzących).",
      "Cała ta wizja jest dla was jakby słowami zapieczętowanej księgi. Jeśli ją oddać umiejącemu czytać ze słowami: „Czytaj ją!” — powie: „Nie mogę, bo jest opieczętowana”.",
      "Jeśli zaś dać pismo komuś, kto nie umie czytać, ze słowami: „Czytaj je!” — powie: „Nie umiem czytać”.",
      "A Pan powiedział: „Ponieważ naród ten zbliża się [tylko] swymi ustami, oddaje Mi cześć swymi wargami, serce zaś jego dalekie jest ode Mnie, a bojaźń jego wobec Mnie znikoma, jest wyuczoną ludzką wskazówką,",
      "dlatego też będę nadal postępował z tym ludem w sposób niezwykły, budząc zdumienie i podziw; tak zaniknie mądrość mędrców, a roztropność roztropnych się ukryje.",
      "Biada tym, co głęboko przed Jahwe ukrywają zamiar, by urzeczywistnił się w ciemności, i mówią: „Kto nas widzi i kto wie o nas?”",
      "Wasza przewrotność! A może garncarz tyle wart, co glina? Czy może dzieło powiedzieć o swym twórcy: „On mnie nie utworzył?” lub garnek powie garncarzowi: „On nic nie rozumie!”?",
      "Czyż nie krótką chwilę potrwa, że zamieni się Liban w ogród, a ogród będzie uważany za las?",
      "Tamtego dnia usłyszą głusi słowa księgi, a uwolnione od mroku i ciemności oczy niewidomych przejrzą.",
      "Wtedy radość pokornych Jahwe stanie się większa, a najubożsi ludzie będą się weselić w Świętym Izraela.",
      "Bo nie ma już tyrana, nadejdzie kres szydercy, zagłada spotka tych, którzy czyhają na niedolę,",
      "którzy nakłaniają słowem człowieka do grzechu, na tego zaś, który upomina, w bramie zastawiają sidła, sprawiedliwego uciskając bezpodstawnie.",
      "Dlatego tak mówi Jahwe, który wybawił Abrahama, do domu Jakuba: „Jakub nie będzie się już wstydził, ani nie zblednie więcej jego oblicze.",
      "Bo gdy ujrzy on (swe dzieci), dzieło moich rąk, wśród siebie, święte uczynią moje imię, uwielbiać będą Świętego Jakubowego, odczuwając lęk przed Bogiem Izraela.",
      "Do zrozumienia dojdą zbłąkani duchem, a szemrzący zdobędą pouczenie."
    ],
    [
      "Biada opornym synom — wyrocznia Jahwe że wykonują zamiary, ale nie moje; że zawierają układy, lecz nie w moim duchu, ale by dodawać grzech do grzechu.",
      "Udają się oni do Egiptu nie zapytawszy Mnie o radę. Chcą uciec się pod opiekę faraona, schronić się w cieniu Egiptu.",
      "Tymczasem opieka faraona stanie się dla was wstydem, a ochrona w cieniu Egiptu — hańbą.",
      "Chociaż jego książęta są w Soan, a jego posłowie przybywają do Chanes,",
      "każdy, kto przychodzi, doznaje wstydu z powodu narodu nieużytego. Nie przynosi on pomocy ani korzyści, lecz wstyd, a nawet hańbę.",
      "Groźba „Zwierzęta Południa”. Przez kraj ucisku i strapienia, skąd [pochodzą] lwy i lwiątka, żmija i skrzydlaty seraf, przewożą na grzbiecie osłów swe zasoby, na garbie wielbłądów swe skarby do narodu nieużytego,",
      "którego pomoc jest zwodnicza, daremna. Dlatego nazwałem go „Rahab” — oni są bezczynni.",
      "Teraz idź, napisz to na tablicy wobec nich, umieść to jako napis, by w przyszłych dniach służyło jako wieczne świadectwo,",
      "że są oni narodem buntowniczym, zakłamanymi synami, synami, którzy nie chcą słuchać prawa Jahwe.",
      "Mówili oni do widzących: „Nie miejcie widzeń dla nas”, a do proroków: „Nie prorokujcie dla nas tego, co prawdziwe, mówcie nam rzeczy zwodnicze, prorokujcie ułudę!",
      "Zboczcie z drogi, zejdźcie ze ścieżki, skończcie wobec nas ze Świętym Izraela!”",
      "Dlatego tak mówi Święty Izraela: „Ponieważ wzgardziliście tym słowem, a zaufaliście przewrotności oraz fałszowi i na tym się opieraliście,",
      "dlatego stanie się dla was ten występek jak rysa, co opada powodując wypukłość w wyniosłym murze, i nagle, w mgnieniu oka, następuje zawalenie.",
      "Podobne jest to do rozbicia glinianego dzbana, doszczętnie, bez reszty, tak że nie można znaleźć w jego szczątkach skorupy, by zgarnąć ogień z paleniska lub by zaczerpnąć wody z cysterny”.",
      "Bo tak mówi Jahwe Pan, Święty Izraela: „Przez nawrócenie i spokój możecie doznać zbawienia. Zachowanie równowagi i poczucie bezpieczeństwa stanie się źródłem waszej siły. Ale nie chcieliście",
      "i powiedzieliście: „Nie! raczej na koniach uciekniemy!” Tak, uciekniecie. „Na szybkich rumakach umkniemy!” Tak, pomkną, ale wasi prześladowcy!",
      "Cały tysiąc będzie uciekać przed groźbą jednego, przed groźbą pięciu, aż pozostanie z was reszta jak maszt na szczycie góry, jak drzewce na pagórku”.",
      "Dlatego oczekuje Jahwe, by wam okazać łaskę; dlatego podniesie się, by zmiłować się nad wami. Bo Jahwe jest Bogiem prawym, szczęśliwi wszyscy, którzy Mu ufają!",
      "Tak, narodzie na Syjonie, co mieszkasz w Jerozolimie, nie musisz rzewnie płakać. Okaże ci niezawodnie łaskę na głos twego wołania. Gdy go usłyszy — odpowie ci.",
      "Potem da wam Pan chleb i wodę, a twój Nauczyciel nie będzie się więcej ukrywać. Oczy twoje będą patrzeć stale na twojego Nauczyciela.",
      "Uszy twoje będą słyszeć za sobą napominające słowo: „Taka jest droga, idźcie nią, gdybyście chcieli zboczyć na prawo czy lewo”.",
      "Wtedy zbezcześcisz swoje bożki, powlekane srebrem, i twoje posągi, pokryte złotem. Usuniesz je jak rzecz nieczystą i powiesz doń: „Precz!”",
      "Wtedy ześle On deszcz na twe zasiewy, jakie posiałeś na polu, a chleb, jaki zrodzi gleba, będzie pulchny i pełnowartościowy. W tym dniu twoja trzoda paść się będzie na rozległym pastwisku.",
      "Bydło oraz osły obrabiające rolę będą się karmić kwaśną mieszanką, którą rozrzucać będą łopatą i widłami.",
      "Wtedy będą na każdym wzgórzu i na każdym wyższym pagórku rowy płynące wodą, w dniu wielkiej rzezi, kiedy padną obronne wieże.",
      "Światło księżyca stanie się wtedy jak światło słońca, a światło to będzie siedmiokrotne w dniu, gdy Jahwe opatrzy rany swego narodu i uleczy zadane mu razy.",
      "Oto imię Jahwe nadchodzi z daleka, gniew Jego palący, gwałtowne uniesienie, wargi Jego pełne groźby, język Jego jak ogień trawiący.",
      "Jego oddech jest jak rwący potok, który sięga szyi, by przetrząsnąć sitem zagłady narody i wędzidło nałożyć na szczęki ludów.",
      "Zaśpiewajcie pieśń, jak w noc, kiedy obchodzi się święto, z radością serca jak ci, którzy podążają przy dźwiękach fletu, by udać się ku górze Jahwe, do Skały Izraela.",
      "Jahwe da usłyszeć swój głos potężny, pozwoli ujrzeć, jak uderza Jego ramię wśród zapalczywości gniewu i pochłaniającego płomienia ognia, wśród ulewy, burzy i gradobicia.",
      "Tak, na głos Jahwe zadrży Asyria, wobec rózgi, którą ją uderzy.",
      "Dosięgnie ją każde uderzenie rózgi, jakie wymierzy jej Jahwe. Przy bębnach, lutniach i wśród tańców stoczy z nią zaciętą bitwę.",
      "Tak, od dawna przygotowano palenisko (jest ono gotowe dla króla), pogłębione, poszerzone; na jego stosie leży dużo słomy i drewna. Tchnienie Jahwe jak strumień siarki go podpali,"
    ],
    [
      "Biada tym, co udają się do Egiptu po pomoc! Pokładają ufność w koniach, ufają rydwanom, że jest ich wiele, i zaprzęgom, że są liczne. Nie oczekują zaś Świętego Izraela ani nie szukają Jahwe.",
      "On jednak jest też mądry, sprowadził nieszczęście, a słowa swojego nie cofnął. Powstanie przeciw domowi nieprawych i przeciw wzywaniu na pomoc złoczyńców.",
      "Egipcjanie zaś są ludźmi, nie Bogiem, ich konie są ciałem, a nie duchem! A Jahwe wyciąga swoją rękę i potyka się ten, co pomaga, upada ten, któremu spieszono z pomocą tak że giną wszyscy razem.",
      "Bo tak powiedział do mnie Jahwe: „Jak lew pomrukuje i lwiątko nad swoją zdobyczą, skoro zawołają przeciw niemu liczni pasterze, [jak] nie ulęknie się on ich krzyków, nie cofnie się przed ich wrzawą, podobnie i Jahwe Zastępów, gdy zstępuje, by wystąpić zbrojnie na górze Syjon i na jej wzgórzu.",
      "Jak ptaki w locie, tak okryje Jahwe Zastępów Jerozolimę, osłoni i uwolni, oszczędzi i ocali.",
      "Nawróćcie się do Tego, od którego odpadli głęboko synowie Izraela.",
      "Bo w owym dniu porzuci każdy swoje srebrne i złote bożki, jakie sporządziły wasze ręce, by grzeszyć.",
      "Wtedy upadnie Asyria nie za sprawą ludzkiego miecza i nie miecz człowieka ją pochłonie. Gdy ucieknie przed mieczem, młodzieńcy jej będą podlegać przymusowej służbie.",
      "Jej skała zginie z przestrachu, jej książęta popadną w przerażenie, pozbawieni znaku — wyrocznia Jahwe, który ma ogień na Syjonie oraz piec w Jerozolimie."
    ],
    [
      "Oto sprawiedliwie rządzi król, a dygnitarze kierują się prawem,",
      "każdy zaś jest jak osłona przed wiatrem, schronienie przed ulewą, jak potoki wody na stepie, jak cień potężnej skały na wyschniętej ziemi.",
      "Oczy patrzących nie ulegną zaćmieniu, a uszy słyszących będą słuchać pilnie.",
      "Serce nierozważnych nauczy się rozumieć, a język jąkających się będzie mówił płynnie i wyraźnie.",
      "Głupca nie nazwą już szlachetnym ani nikczemnika nie określą jako zacnego.",
      "Bo głupi mówi to, co nierozważne, i serce jego zamyśla przewrotność, by postępować haniebnie i niegodziwie mówić o Jahwe; by głodnego odprawić z niczym i odmówić napoju spragnionemu.",
      "Nikczemnik postępuje podle, planuje podstępy, by zrujnować ludzi prostych zwodniczymi słowami, nawet gdy ubogi udowodni swą słuszność.",
      "Szlachetny zmierza ku rzeczom szlachetnym, obstaje przy tym, co szlachetne.",
      "Wstańcie, pewne siebie kobiety, słuchajcie mojego głosu! Wy, zadufane w sobie niewiasty, zwróćcie uwagę na moje słowo!",
      "Za rok i [sporo] dni drżeć będziecie, zadufane w sobie, bo ustanie winobranie, nie będzie już zbioru owoców.",
      "Zadrżyjcie wy, pewne siebie, zatrwóżcie się, zadufane w sobie! Rozbierzcie się i obnażcie, przepaszcie biodra!",
      "Bijcie się w piersi z powodu pięknych pól, z powodu urodzajnych winnic,",
      "z powodu roli mojego ludu, która porasta cierniem! Tak, z powodu wszystkich domów pełnych radości, miasta pełnego wesela!",
      "Bo pałac został opuszczony, ucichł rozgwar miasta, pagórek i wartownia stały się odludziem na zawsze, uciechą dla dzikich osłów, pastwiskiem dla stad.",
      "Dopóki nie zostanie na nas wylany duch z wysoka; wtedy pustynia stanie się ogrodem, ogród zaś będzie uważany za las.",
      "Prawo zamieszka na pustyni i sprawiedliwość będzie przebywać w ogrodzie.",
      "Dziełem sprawiedliwości będzie pokój, plonem zaś sprawiedliwości spokój i bezpieczeństwo na wieki.",
      "I zamieszka mój lud w siedzibie pełnej pokoju, w miejscach bezpiecznych, w spokojnych oazach.",
      "Grad spadnie, gdy las runie, a miasto upadnie ku nizinom.",
      "Szczęśliwi wy, którzy siejecie nad każdą wodą, rozpuszczając swobodnie woły i osły!"
    ],
    [
      "Biada ci, niszczycielu, co sam nie uległeś zniszczeniu; tobie, łupieżco, co sam nie zostałeś złupiony! Dokonując dzieła zniszczenia, sam ulegniesz zniszczeniu; kończąc łupić, sam staniesz się łupem!",
      "Jahwe, okaż nam miłosierdzie! Ufamy Tobie! Stań się każdego ranka naszym ramieniem, naszym wybawieniem w naszym ucisku!",
      "Na odgłos grzmotu uciekają narody, wobec Twego głosu rozpraszają się ludy.",
      "Zbiera się łupy, tak jak gromadzi się szarańcza, rzucają się na nie niby koniki polne.",
      "Wzniosły jest Jahwe, bo na wysokości mieszka, napełnia Syjon prawem i sprawiedliwością.",
      "Wtedy nastanie dla ciebie czas bezpieczny, skarbem zbawienia będzie mądrość i wiedza, bojaźń zaś Jahwe — jego zasobami.",
      "Oto wojownicy krzyczą na zewnątrz, wysłannicy pokoju płaczą gorzko.",
      "Ulice opustoszały, ustał ruch przechodniów na drodze. [Wróg] złamał umowę, wzgardził układami, za nic ma człowieka.",
      "Smuci się wyschnięta ziemia, Liban, pełen wstydu, więdnie, Saron stał się jakby stepem, Baszan i Karmel są ogołocone.",
      "„Teraz powstanę — mówi Jahwe — teraz okażę się wielkim, teraz się podniosę!",
      "Poczęliśmy siano, zrodziliśmy słomę. Moje tchnienie jak ogień was pochłonie!",
      "Narody ulegną spaleniu na wapno, jak ścięte ciernie będą płonąć w ogniu.",
      "Usłyszeli ci, którzy są blisko, co uczyniłem, poznali ci, co są blisko, moją potęgę.",
      "Drżą grzesznicy na Syjonie, lęk ogarnia bezbożnych: „Kto z was może wytrwać wśród trawiącego ognia? Kto z was może przetrwać wieczny żar?”",
      "Kto postępuje sprawiedliwie, mówi rzeczy prawe, odrzuca zysk niegodziwy, powstrzymuje swe ręce od brania podarków, zatyka swe uszy, by nie słuchać morderczych planów, zakrywa oczy, by nie patrzeć na to, co złe,",
      "ten może zamieszkać wysoko. Warownie skalne są jego obroną, otrzyma swój chleb i swoją wodę z pewnością.",
      "Twoje oczy będą widzieć króla w jego piękności, zobaczą daleki kraj.",
      "Twoje serce będzie wspominało chwile grozy: „Gdzie jest ten, co liczył? gdzie ten, co ważył? gdzie ten, co wieże liczył?”",
      "Nie ujrzysz już butnego narodu, narodu, którego mowa jest niejasna i niezrozumiała, język bełkotliwy, nie do pojęcia.",
      "Spójrz na Syjon, miasto naszych świąt, twoje oczy ujrzą Jeruzalem, bezpieczną ostoję, namiot, co nie wędruje, którego kołków nigdy nie wyrywają i którego żadne wiązanie nie puści.",
      "Bo tam jest na pewno Jahwe pełen mocy, źródło o długich, szerokich odnogach, po którym nie popłynie statek poruszany wiosłami ani nie pożegluje okręt.",
      "Bo Jahwe jest naszym Sędzią, naszym Prawodawcą, Jahwe naszym Królem; On sam nas wybawi.",
      "Jego liny wolno zwisają, nie podtrzymując prosto masztu ani napiętego żagla. Wtedy niewidomi rozdzielą bogaty łup, chromi zdobędą zdobycz.",
      "A żaden z mieszkańców nie powie: „Jestem chory”; ludowi, co mieszka na Syjonie, wina została odpuszczona."
    ],
    [
      "Zbliżcie się, narody, by słuchać, ludy, uważajcie bacznie! Niech słucha ziemia i to, co ją napełnia, świat i wszystko, co na nim wyrasta!",
      "Bo Jahwe pała gniewem przeciw wszystkim narodom i płonie oburzeniem przeciw wszystkim ich zastępcom, rzuca na nie klątwę — wydaje je na rzeź.",
      "Ich zabici zostaną porzuceni, a z ich trupów podniesie się zaduch, spłyną góry ich krwią,",
      "rozpłyną się wszystkie pagórki. Niebo zwinie się niby zwój zapisany, całe jego wojsko opadnie, jak opadają liście z winorośli i zwiędłe liście figowca.",
      "Tak, ukaże się mój miecz na niebie; oto spadnie na Edom, na naród mojej klątwy — na sąd!",
      "Miecz Jahwe pełen jest krwi, nasycony tłuszczem, krwią jagniąt i kozłów, tłuszczem nerek baranów. Bo dla Jahwe odbywa się święto ofiarne w Bosra i wielka rzeź w kraju Edom.",
      "Padają z nimi bawoły, cielęta wraz z bykami; ich ziemia krwią się napoi, ich gleba tłuszczem się użyźni.",
      "Bo jest to dzień postny dla Jahwe, rok odwetu dla Sędziego Syjonu.",
      "Wtedy jego rzeki zamienią się w smołę, a jego gleba w siarkę, także jego ziemia stanie się płonącą smołą.",
      "Nie zgaśnie ona ani w dzień, ani w nocy, a dym [Edomu] będzie się unosił na wieki. Z pokolenia na pokolenie będzie rumowiskiem, na zawsze pozostanie odludziem.",
      "Sowa i puszczyk wezmą go w posiadanie, ptak nocny i kruk w niej zamieszkają. Bo rozciągnął nad nim sznur bezładu i poziomicę opuszczenia.",
      "(...) Dostojników jego nie będzie, ani królestwa tam nie obwołają, wszyscy jego książęta staną się niczym.",
      "W jego pałacach wyrosną osty, a pokrzywy i ciernie w jego zamkach. Stanie się on legowiskiem szakali, miejscem pobytu dla strusi.",
      "Zdziczałe koty spotkają hieny, a kosmate istoty będą się wzajemnie nawoływać. Będzie tam przebywał Lilit, by znaleźć w nim spoczynek.",
      "Tam zagnieżdżą się węże, by składać swe jaja, ułożyć je i pozostawić. Tak, zgromadzą się tam sępy, jeden drugiego [nie będzie szukać].",
      "Badajcie księgę Jahwe i czytajcie: żadnego z nich nie zabrakło. Bo usta [Jahwe] rozkazały, a Jego duch je zgromadził.",
      "On sam rzucił im los, Jego ręka rozdzieliła sznurem dla nich: mają go odziedziczyć na wieki, zamieszkać w nim z pokolenia na pokolenie."
    ],
    [
      "Niech się cieszy pustynia i wyschnięta ziemia, niech się raduje step i pokryje kwieciem! Jak lilie",
      "niech zakwitnie bujnie, niech się napełni radością i uniesieniem! Otrzymała chwałę Libanu, wspaniałość Karmelu i Saronu. Oni zobaczą chwałę Jahwe, wspaniałość naszego Boga.",
      "Wzmocnijcie osłabłe ręce, wasze chwiejące się kolana uczyńcie silnymi!",
      "Mówcie do małodusznych: „Nabierzcie odwagi, nie bójcie się! Oto wasz Bóg! Pomsta nadchodzi! Odpłata Boża! On sam nadchodzi, by was wybawić!”",
      "Wtedy otworzą się oczy niewidomych i uszy głuchych posłyszą.",
      "Wtedy chromy podskoczy jak jeleń, a język niemych wykrzyknie radośnie. Tak, na pustyni woda wytryśnie, a na stepie strumienie popłyną.",
      "Rozpalony piasek zamieni się w sadzawkę, to, co spragnione wody — w jej źródła. Tam, gdzie szakal miał legowisko, będzie miejsce na trzcinę i papirus.",
      "Będzie tam droga czysta, zwać ją będą „Drogą Świętą”. Nie będzie nią przechodził nieczysty, ani głupiec nie będzie nią chodził.",
      "Nie będzie tam lwów, ani dzikie zwierzęta nań nie wejdą; tamtędy pójdą uwolnieni.",
      "Wyzwoleni przez Jahwe powrócą i przyjdą na Syjon wśród uniesienia. Wieczna radość okryje ich głowy, szczęście i radość ich ogarnie, przeminie udręka i smutek."
    ],
    [
      "Zdarzyło się, że w czternastym roku panowania króla Ezechiasza Senacheryb, król asyryjski, nadciągnął przeciw wszystkim warownym miastom judzkim i zdobył je.",
      "Posłał król asyryjski Rabszaka na czele wielkiego oddziału wojska z Lakisz do Jerozolimy, do króla Ezechiasza. Zajął on pozycję przy kanale Górnej Sadzawki, koło drogi Pola Folusznika.",
      "Wyszli więc do niego zarządca pałacu Eliakim, syn Chilkiasza, pisarz Szebna i kanclerz Joach, syn Asafa.",
      "Rabszak zaś powiedział do nich: „Powiedzcie Ezechiaszowi: Tak mówi wielki król, król asyryjski: Na czym opierasz swoją ufność?",
      "Czy myślisz, że same słowa są już radą i siłą do prowadzenia walki? Teraz w kim pokładasz nadzieję, że zbuntowałeś się przeciwko mnie?",
      "Oto pokładasz ufność w Egipcie, tej nadłamanej trzcinie, która kaleczy rękę każdego, kto się na niej oprze, i przebija ją. Taki jest faraon, król egipski, dla wszystkich, którzy mu ufają!",
      "Jeżeli zaś powiesz do mnie: „W Jahwe, naszym Bogu, złożyłem ufność” — to czyż nie Jego wyżyny i ołtarze kazał usunąć Ezechiasz, rozkazując Judzie i Jerozolimie: „Przed tym tylko ołtarzem macie oddawać hołd [Bogu]”?",
      "Teraz zaś zrób układ z królem asyryjskim, moim panem: Mogę ci dać dwa tysiące koni, jeżeli zdołasz się wystarać o jeźdźców dla nich!",
      "W jaki sposób zamierzasz odeprzeć jednego z najmniejszych sług mojego pana? Ale ty co do zaprzęgów i rydwanów ufasz Egiptowi!",
      "Teraz zaś — czy bez Jahwe nadciągnąłem przeciw temu krajowi, by go zniszczyć? Jahwe rzekł do mnie: „Wyrusz do tego kraju i zniszcz go!”",
      "Wtedy powiedział Eliakim, Szebna i Joach do Rabszaka: „Mów, proszę, do twoich sług po aramejsku, my rozumiemy. Nie mów natomiast do nas po hebrajsku w obecności ludu na murach!”",
      "Odrzekł Rabszak: „Czy to do twojego pana i do ciebie posłał mnie mój pan, by przekazać te słowa? Czy nie raczej do ludzi stojących na murach po to, by jeść swój kał i pić swój mocz wraz z wami?”",
      "Stanął więc Rabszak i zawołał wielkim głosem po hebrajsku: „Słuchajcie słów wielkiego króla, króla asyryjskiego.",
      "Tak mówi król: Nie dajcie się zwieść Ezechiaszowi, bo nic nie może was uratować!",
      "Nie pozwólcie się nakłonić do ufności w Jahwe przez Ezechiasza, który mówi: „Jahwe przyniesie na pewno ocalenie! Miasto to nie wpadnie w ręce króla asyryjskiego!”",
      "Nie słuchajcie Ezechiasza! Tak bowiem mówi król asyryjski: Zawrzyjcie ze mną umowę i przyjdźcie do mnie, by każdy jadł ze swej winnicy i ze swego figowca oraz by każdy pił ze swej cysterny,",
      "dopóki nie przyjdę i nie przesiedlę was do kraju podobnego do waszego, kraju pełnego zboża i moszczu, kraju, gdzie jest chleb i są winnice.",
      "Nie pozwólcie się zwieść Ezechiaszowi, który mówi: „Jahwe was wybawi!” Czy uratowali bogowie narodów swoje kraje z ręki króla asyryjskiego?",
      "Gdzie są bogowie Chamat i Arpadu? Gdzie bogowie Sefarwaim, [gdzie bogowie ziemi Samarii], że nie uratowali Samarii z mojej ręki?",
      "Czy jest jeden spośród bogów tych krajów, który uratowałby swą ziemię z mojej ręki?”",
      "Jednak oni milczeli i nie odpowiedzieli ani słowa. Był bowiem nakaz królewski, który brzmiał: „Nie wolno mu odpowiadać”.",
      "Zarządca pałacu Eliakim, syn Chilkiasza, pisarz Szebna i kanclerz Joach, syn Asafa, przyszli z rozdartymi szatami do Ezechiasza i przekazali mu słowa Rabszaka."
    ],
    [
      "Gdy usłyszał o tym król Ezechiasz, rozdarł swoje szaty, przywdział wór i udał się do domu Jahwe.",
      "Posłał też zarządcę pałacu Eliakima, pisarza Szebnę i starszych spośród kapłanów, obleczonych w wory, do proroka Izajasza, syna Amosa,",
      "żeby powiedzieli do niego: „Tak mówi Ezechiasz: Nastał dzień ucisku, kary i hańby. Tak, dzieci są już gotowe do narodzin, ale brak siły, by je urodzić.",
      "Może Jahwe, twój Bóg, słyszał słowa Rabszaka, którego posłał jego pan, król asyryjski, aby znieważył Boga żywego, i ukarze go za słowa, jakie usłyszał Jahwe, twój Bóg? Wznieś więc modlitwę za resztę, jaka pozostała!”",
      "Gdy słudzy króla Ezechiasza przyszli do Izajasza,",
      "on powiedział do nich: „Tak powiecie waszemu panu: To mówi Jahwe: „Nie bój się słów, jakie usłyszałeś, jakimi służący króla asyryjskiego bluźnił przeciw Mnie.",
      "Oto ześlę nań ducha, tak że usłyszy wieść i powróci do swojego kraju; sprawię też, że w swoim kraju zginie od miecza”.",
      "Tymczasem Rabszak odjechał i znalazł króla asyryjskiego toczącego walkę pod Libna; usłyszał bowiem, że pociągnął dalej spod Lakisz.",
      "Gdy [król asyryjski] usłyszał o królu etiopskim Tirhace wiadomość: „Wyruszył do walki z tobą”, ponownie wyprawił posłańców do Ezechiasza z poleceniem:",
      "„Tak macie powiedzieć królowi judzkiemu Ezechiaszowi: Niech cię nie zwodzi Bóg, któremu ufasz, zapewnieniem: „Nie zostanie Jerozolima wydana w ręce króla asyryjskiego”.",
      "Pewnie słyszałeś, co uczynili królowie asyryjscy wszystkim krajom, skazując je na wyniszczenie, ty zaś miałbyś doznać ocalenia?",
      "Czy ocalili bogowie te narody, które zniszczyli moi przodkowie: Gozan, Charan, Resef, synów Edenu, którzy zamieszkiwali w Telassar?",
      "Gdzie jest król Chamat albo król Arpadu, albo król Lair, Sefarwaim, Heny i Iwwy?”",
      "Skoro Ezechiasz otrzymał pismo z rąk posłańców i przeczytał je, wszedł do domu Jahwe i rozwinął je wobec Jahwe.",
      "I modlił się Ezechiasz do Jahwe, mówiąc:",
      "„Jahwe Zastępów, Boże Izraela, co zasiadasz na Cherubach, Ty jesteś jedynym Bogiem nad wszystkimi królestwami ziemi; Ty uczyniłeś niebo i ziemię.",
      "Nakłoń, Jahwe, swego ucha i usłysz, otwórz, Jahwe, swe oczy i zobacz! Posłuchaj wszystkich słów Senacheryba, jakie przysłał, by urągać Bogu żywemu.",
      "Rzeczywiście, Jahwe, królowie asyryjscy spustoszyli wszystkie kraje narodów,",
      "a ich bogów wrzucili do ognia, gdyż nie byli oni bogami, lecz wytworem rąk ludzkich, drewnem i kamieniem; dlatego ich zniszczyli.",
      "Teraz zaś Jahwe, nasz Boże, uratuj nas z jego ręki, aby wszystkie królestwa ziemi wiedziały, że Ty, Jahwe, jesteś sam Bogiem”.",
      "Wtedy posłał Izajasz, syn Amosa, do Ezechiasza wiadomość: „Tak mówi Jahwe, Bóg Izraela: O co się do Mnie modliłeś w sprawie Senacheryba, króla asyryjskiego — wysłuchałem”.",
      "Takie jest słowo, jakie skierował Jahwe przeciw niemu: „Gardzi tobą i urąga tobie dziewica, córa Syjonu. Potrząsa za tobą głową córa Jeruzalem.",
      "Komu to urągałeś i bluźniłeś, i przeciw komu głos podnosiłeś, wznosząc swe oczy w górę? Przeciw Świętemu Izraela!",
      "Przez swoje sługi urągałeś Panu i mówiłeś: „Z mnóstwem moich rydwanów wszedłem na szczyty gór, [aż na] odległe wyżyny Libanu. Ściąłem jego najwyższe cedry, jego wybrane cyprysy, dotarłem do jego najwyższych szczytów, do jego lesistych ogrodów.",
      "Ja sam drążyłem [studnie] i piłem obcą wodę, wysuszyłem stopami swoich nóg wszystkie potoki skalne.",
      "Czy nie słyszałeś? Od dawna to przygotowałem, od zamierzchłych dni układałem, a teraz to zrealizowałem, że masz obrócić doszczętnie w gruzy miasta obronne.",
      "Ich mieszkańcy bezwładni, popadli w przerażenie i hańbę. Stali się jak ziele polne, jak młoda zieleń, jak trawa na dachach, co uschła pod tchnieniem wiatru wschodniego.",
      "[Znam twoje wstawanie] i siadanie, wiem o twoim przyjściu i odejściu.",
      "Ponieważ złość cię ogarnia przeciw Mnie, a twoja bezwzględność doszła do mych uszu, założę ci mój kolec w nozdrza, a moje wędzidło na twe wargi. Zmuszę cię do powrotu drogą, którą przyszedłeś!",
      "To zaś będzie dla ciebie znakiem: W tym roku spożyjecie to, co pozostało po zbiorze, w drugim roku to, co samo wyrośnie, w trzecim zaś siejcie i zbierajcie plon, zakładajcie winnice, by spożywać ich owoce.",
      "To, co ocalało z domu Judy, co pozostało, zapuści w głąb korzenie i przyniesie owoce w górze.",
      "Bo z Jerozolimy wyjdzie reszta i to, co ocalało — z góry Syjon; dokona tego żarliwość Jahwe Zastępów”.",
      "Dlatego to mówi Jahwe o królu asyryjskim: „Nie wkroczy on do tego miasta, ani nie wypuści tam strzały, nie zbliży się doń z tarczą ani nie usypie przeciw niemu wału.",
      "Drogą, którą nadszedł, tą samą powróci, a do tego miasta nie wejdzie — wyrocznia Jahwe.",
      "Osłonię to miasto, by je ocalić przez wzgląd na Mnie i na mojego sługę Dawida”.",
      "Wtedy wyszedł anioł Jahwe i zabił w obozie asyryjskim sto siedemdziesiąt pięć tysięcy ludzi. Kiedy zaś rano była pora wstawania, okazało się, że wszyscy oni byli martwi.",
      "Król asyryjski Senacheryb zwinął obóz, odszedł i pozostał w Niniwe.",
      "Gdy zaś oddawał hołd w świątyni Nisroka, swego boga, jego synowie Adramelek i Sareser przebili go mieczem, po czym zbiegli do kraju Ararat. Panowanie objął jego syn Asarhaddon."
    ],
    [
      "W owych dniach zachorował Ezechiasz śmiertelnie. Przybył do niego prorok Izajasz, syn Amosa, i rzekł: „Tak mówi Jahwe: Rozporządź swym domem, bo umrzesz i nie pozostaniesz przy życiu”.",
      "Ezechiasz obrócił się więc twarzą do ściany i modlił się do Jahwe,",
      "mówiąc: „Ach, Jahwe, wspomnij, że postępowałem wobec Ciebie wiernie i z prostotą, czyniąc to, co było Ci miłe”. Ezechiasz płakał głośno.",
      "Wtedy Jahwe skierował do Izajasza następujące słowo:",
      "„Idź, powiedz Ezechiaszowi: Tak mówi Jahwe, Bóg twego przodka Dawida: Słyszałem twoją modlitwę, widziałem twoje łzy; oto dodam do twego życia piętnaście lat.",
      "Uratuję cię z ręki króla asyryjskiego, a to miasto wezmę w opiekę.",
      "To zaś będzie znakiem dla ciebie, że spełni On zapowiedziane słowo:",
      "Oto cofnę cień o dziesięć stopni, po których zeszło słońce na stopniach tarasu Achaza”. I cofnęło się słońce o dziesięć stopni, po których zeszło.",
      "Pieśń pokutna Ezechiasza, króla judzkiego, kiedy chorował i został uzdrowiony:",
      "„Powiedziałem: Muszę odejść u szczytu dni moich. Zostałem skierowany do bram szeolu na resztę moich lat.",
      "Powiedziałem: Nie zobaczę już Jahwe na ziemi żywych. Nie ujrzę już ludzi, którzy mieszkają na świecie.",
      "Mieszkanie moje ulegnie rozbiórce, odkryją je nade mną jak namiot pasterzy. Niby tkacz zwijasz moje życie, odcinasz mnie od nici. Od dnia do nocy mnie porzucasz,",
      "krzyczałem aż do ranka. Jak lew kruszy [Jahwe] wszystkie moje kości. (Od dnia do nocy mnie porzucasz).",
      "Jak jaskółka — tak kwilę, jak gołąb — tak nawołuję, moje oczy ustają, zwrócone ku górze. Panie, dopomóż mi, cierpię ucisk!",
      "Co mam rzec i co Mu powiem, skoro On to uczynił? Chcę spędzić wszystkie moje lata w rozgoryczeniu mojej duszy.",
      "Pan nad nimi, dla Ciebie żyje moje serce, niech Jahwe ożywi mojego ducha! Uzdrowisz mnie i pozwolisz mi żyć!",
      "Oto w pomyślność [zmieniłeś] mi wielką gorycz, podtrzymałeś moje życie od dołu zagłady. Odrzuciłeś bowiem poza siebie wszystkie moje grzechy.",
      "Bo szeol nie będzie Ci dziękował ani śmierć Cię wychwalała. Ci, którzy zstępują do grobu, nie pokładają nadziei w Twojej wierności.",
      "Ten, co zostaje przy życiu, będzie Ci dziękował tak jak ja [to czynię] dzisiaj. Ojciec opowiada dzieciom o Twojej wierności.",
      "Postanowił mnie Jahwe wybawić, dlatego uderzajmy w struny przez wszystkie dni życia naszego w świątyni Jahwe”.",
      "Izajasz zaś rzekł: „Niech wezmą placek figowy i przyłożą na wrzód, a wtedy wyzdrowieje”.",
      "Na to powiedział Ezechiasz: „Co będzie znakiem, że będę mógł wejść do świątyni?”"
    ],
    [
      "W owym czasie wysłał król babiloński Merodach Baladan, syn Baladana, pismo i podarunek dla Ezechiasza; usłyszał bowiem, że zachorował i odzyskał zdrowie.",
      "Ucieszył się z nich Ezechiasz oraz pokazał im [cały] swój skarbiec, srebro i złoto, wonności i drogą oliwę, całą swoją piwnicę win i wszystko, co znajdowało się w jego spichlerzach. Nie było niczego w jego pałacu i posiadłościach, czego by im Ezechiasz nie pokazał.",
      "Wtedy przybył do króla prorok Izajasz i powiedział do niego: „Co powiedzieli ci ludzie i skąd przybyli do ciebie?” Odpowiedział Ezechiasz: „Przybyli do mnie z dalekiego kraju, z Babilonii”.",
      "Rzekł więc: „Co widzieli w twoim pałacu?” Ezechiasz powiedział: „Widzieli wszystko w moim pałacu. Nie było niczego w moim spichlerzu, czego bym im nie pokazał”.",
      "Powiedział Izajasz do Ezechiasza: „Posłuchaj słowa Jahwe Zastępów:",
      "Oto nadchodzą dni, że zabiorę do Babilonu wszystko, co się znajduje w twoim pałacu i co nagromadzili twoi przodkowie aż do tego dnia; nie pozostanie nic — mówi Jahwe.",
      "Spośród twoich potomków, którzy będą pochodzić od ciebie, którym dasz życie, zabiorą, by byli dworzanami w babilońskim pałacu królewskim”.",
      "Wtedy Ezechiasz powiedział do Izajasza: „Pomyślne jest słowo Jahwe, jakie wypowiedziałeś”. Myślał bowiem: „Byleby panował pokój i bezpieczeństwo w moich czasach”."
    ],
    [
      "Pocieszajcie, pocieszajcie mój naród — mówi wasz Bóg.",
      "Przemawiajcie do serca Jerozolimy, wołajcie do niej, że minął czas jej służby, że odpłacona jest jej wina, że otrzymała z ręki Jahwe podwójnie [odpłatę] za wszystkie swe grzechy.",
      "Głos nawołuje: „Na pustyni gotujcie drogę Jahwe! Równym czyńcie na stepie trakt dla naszego Boga!",
      "Każda dolina podniesie się, a każda góra i wyżyna obniży. Wyboje staną się płaskowyżem, a nierówności — równą niziną.",
      "Objawi się chwała Jahwe i wraz zobaczą ją wszyscy ludzie, bo usta Jahwe przemówiły”.",
      "Głos powiada: „Wołaj!” Mówię więc: „Co mam wołać?” „Wszelkie ciało jest trawą, a cała jego siła jest jak kwiat polny.",
      "Usycha trawa, więdnie kwiat, skoro wiatr Jahwe na nie powieje. Rzeczywiście trawą jest naród.",
      "Usycha trawa, więdnie kwiat, lecz słowo naszego Boga trwa na wieki",
      "Wejdź na wysoką górę, zwiastunko dobrej nowiny, Syjonie! Podnieś z mocą swój głos, zwiastunko dobrej nowiny, Jerozolimo podnieś [go], nie lękaj się! Powiedz miastom judzkim: „Oto wasz Bóg!”",
      "Oto Jahwe, Pan, z mocą nadchodzi, a Jego ramię władzę sprawuje. Przy Nim jest Jego nagroda, a przed Nim — Jego zapłata.",
      "Jak pasterz, co swe stado wypasa, gromadzi [je] swoim ramieniem, jagnięta nosi w fałdzie swej szaty, karmiące prowadzi powoli.",
      "Kto zmierzył morze pustyni rękami, a niebo swą piędzią określił, trzecią częścią miary objął ziemię, zważył góry na wadze, a pagórki na obu szalach?",
      "Kto określił ducha Jahwe i kto był Jego doradcą, co by Go pouczył?",
      "Z kim naradzał się, by udzielić Mu zrozumienia i pouczyć Go co do ścieżki praworządności, (i pouczyć Go co do wiedzy) i drogę rozsądku Mu wskazać?",
      "Oto narody są jak krople z wiadra i znaczą tyle co pył na szalach; oto wyspy ważą tyle co ziarnko.",
      "Libanu zaś nie wystarczy na pożogę ani jego zwierzyny na ofiarę.",
      "Wszystkie narody są jakby niczym wobec Niego i są poczytane przez Niego jako nicość i pustka.",
      "Do kogo chcecie porównać Boga i jakie podobieństwo chcecie Mu przypisać?",
      "Rzemieślnik odlewa posąg, a złotnik pokrywa go złotem umocowując srebrne łańcuszki.",
      "Ten, kto posąg wystawia, wybiera drzewo, co nie próchnieje, wyszukuje biegłego rzemieślnika, by umocnił posąg przed chwianiem.",
      "Czy nie zauważacie tego? Czy nie słyszycie? Czy nie doniesiono wam o tym od początku? Czy nie zrozumieliście tego od ustanowienia ziemi?",
      "Ten, który zamieszkuje nad kręgiem ziemi, a jej mieszkańcy są jakby szarańcza, Ten, który rozpiął niebiosa jak zasłonę, rozciągnął je jak namiot mieszkalny;",
      "Ten, który w nicość obraca dostojników, rządców ziemi czyni niczym;",
      "ledwie zostali zasadzeni, ledwie ich posiano, ledwie się ich pęd w ziemi zakorzenił, On powiał na nich i zwiędli, a wicher zniósł ich jak źdźbło słomy.",
      "Z kim chcecie Mnie porównać, bym był mu równy? — mówi Święty.",
      "Wznieście ku górze swoje oczy i patrzcie: kto je stworzył? Ten, który wyprowadza w [pełnej] liczbie jej wojsko, wszystkie je woła po imieniu. Wobec pełnego mocy i przemożnej siły nikogo nie może zabraknąć!",
      "Dlaczego mówisz, Jakubie, i powiadasz, Izraelu: „Droga moja jest ukryta przed Jahwe, a moje prawo uchodzi uwagi mojego Boga”.",
      "Czy nie wiesz o tym albo czy nie słyszałeś? Jahwe jest Bogiem wiecznym, który stworzył krańce ziemi. On się nie męczy, Jego mądrość jest nieprzenikniona.",
      "On daje siłę znużonemu i bezsilnemu mocy przysparza.",
      "Młodzieńcy ulegają znużeniu i zmęczeniu, młodzież popada w całkowitą chwiejność.",
      "Ci zaś, co ufają w Jahwe, nabiorą siły, wzniosą skrzydła jak orły; pobiegną, nie męcząc się, i pójdą, nie ulegając znużeniu."
    ],
    [
      "Słuchajcie mnie w skupieniu, wyspy, narody, oczekujcie na moje orędzie! Niech przystąpią, następnie zaś mówią; razem udajmy się przed sąd!",
      "Kto wzbudził ze Wschodu [tego], którego nogi sprawiedliwość przywołuje, który nagina przed swoje oblicze narody, a królów sobie podporządkowuje? Jego miecz czyni [ich] podobnymi do prochu, podobnymi do rozsypanych źdźbeł — jego łuk.",
      "On ściga ich i przechodzi nietknięty, nie dotyka ścieżki swoimi nogami.",
      "Kto to zrobił i uczynił? Ten, kto powołuje pokolenia od początku. Ja, Jahwe, jestem pierwszy, a z ostatnimi Ja też jestem!",
      "Ujrzały to wyspy i ulękły się, krańce ziemi zadrżały, (zbliżyły się i nadeszły).",
      "Jeden pomoże drugiemu i mówią do siebie nawzajem: „Odwagi!”",
      "Rzemieślnik utwierdza złotnika, ten, kto wygładza młotem — tego, co kuje. Mówi o spojeniu: „Jest dobre”, następnie umacnia to gwoździami, by się nie chwiało.",
      "Ty zaś Izraelu, mój sługo, Jakubie, którego wybrałem, potomku mojego przyjaciela Abrahama,",
      "którego przywiodłem z krańców ziemi, z jej zakątków powołałem ciebie i powiedziałem ci: „Jesteś moim sługą, wybrałem cię i nie odrzuciłem.",
      "Nie lękaj się, bo Ja jestem z tobą, nie lękaj się, bo Ja jestem twoim Bogiem! Umocnię cię i pomogę tobie, a także podtrzymam cię swoją sprawiedliwą prawicą”.",
      "Oto zawstydzeni i pohańbieni będą wszyscy, co pałają gniewem przeciw tobie; staną się jakby niczym i zginą ci, którzy prowadzą spór z tobą!",
      "Będziesz ich szukał i nie znajdziesz, ludzi, co występują przeciw tobie: staną się jakby niczym i zerem ludzie, którzy walczą z tobą.",
      "Bo Ja jestem Jahwe, twój Bóg, który ujmie twoją prawicę, który mówi tobie: „Nie bój się!” Ja jestem z pomocą!",
      "Nie bój się, robaczku Jakubie, robaku Izraelu! Ja jestem z pomocą — wyrocznia Jahwe — a twoim Wybawcą jest Święty Izraela!",
      "Oto czynię ciebie saniami młockarskimi, nowymi, o nadzwyczajnej ostrości. Będziesz młócił i miażdżył góry, a pagórki uczynisz jakby plewą.",
      "Przewiejesz je, a wiatr je uniesie i huragan rozpędzi je. Ty zaś rozradujesz się w Jahwe, w Świętym Izraela będziesz triumfował.",
      "Ubodzy (i biedni) poszukują wody, lecz jej nie ma, ich język mdleje z pragnienia. Ja, Jahwe, wysłucham ich, Ja, Bóg Izraela, ich nie opuszczę.",
      "Wyprowadzam na nagich wyżynach rzeki i źródła wśród nizin; pustynię czynię sadzawką, a suchy step zdrojami wód.",
      "Sadzę na pustyni cedry, akacje, mirty i oliwki; każę rosnąć na stepie jałowcom, świerkom i cyprysom obok siebie,",
      "ażeby widzieli i uznali, zrozumieli i jednocześnie pojęli, że ręka Jahwe to uczyniła, Święty Izraela to stworzył.",
      "Przedstawcie swoją sprawę — mówi Jahwe — przedłóżcie swoje dowody — mówi Król Jakuba.",
      "Niech przystąpią i niech powiedzą nam, co się wydarzyło. Jaka była przeszłość — powiedzcie, a rozważymy to. Albo opowiedzcie o przyszłości, żebyśmy wiedzieli, skoro nadejdzie!",
      "Ogłoście, co nadejdzie w przyszłości, abyśmy dowiedzieli się, że jesteście bogami. Tak, czyńcie cokolwiek dobrego lub złego, żebyśmy usłyszeli to i razem ujrzeli!",
      "A oto jesteście niczym, wasze poczynania są niczym, obrzydliwość wybierają wraz z wami.",
      "Wzbudziłem [go] z Północy i przybył, zawołałem go od wschodu słońca po imieniu. Podeptał władców jak błoto, podobnie jak garncarz ubija glinę.",
      "Kto ogłosił to od początku, byśmy wiedzieli, i na długo przedtem, byśmy powiedzieli: „Słusznie!”? Owszem, nikt nie ogłosił ani nie obwieścił, nikt nawet nie słyszał waszej mowy!",
      "Jako pierwszy głosiłem Syjonowi i Jerozolimie dawałem zwiastuna dobrej nowiny.",
      "Spoglądałem, ale nie ma nikogo, chcę mówić, ale nie ma rozmówcy, by ich zapytać i otrzymać odpowiedź.",
      "Oto oni wszyscy są niczym, znikome są ich czyny, wiatrem i pustką są ich posągi."
    ],
    [
      "Oto mój Sługa, którego podtrzymuję, mój wybrany, w którym mam upodobanie. Dałem mojego ducha na niego i praworządność zaniesie narodom.",
      "Nie będzie krzyczał ani głośno wołał, głosu jego nie będzie się słyszeć na ulicy.",
      "Zgiętej trzciny nie złamie i tlącego się knotka nie zgasi, prawdziwie przyniesie on praworządność.",
      "Nie osłabnie ani się nie załamie, aż ustanowi praworządność na ziemi, a na jego pouczenie oczekują wyspy.",
      "Tak mówi Bóg Jahwe, który stworzył i rozciągnął niebo, który rozpostarł ziemię i to, co na niej rośnie, który daje na niej oddech ludziom i ducha tym, co po niej chodzą.",
      "Ja, Jahwe, powołałem cię w sprawiedliwości i ująłem cię za rękę, ukształtowałem cię i uczyniłem przymierzem dla ludu, światłem dla narodów,",
      "abyś otworzył oczy niewidomym, uwolnił z więzów pojmanych, z więzienia tych, co mieszkają w ciemności.",
      "Ja, Jahwe, takie jest moje imię, a mojej chwały nie oddam nikomu, ani swojej sławy bożkom.",
      "Oto dawniejsze wydarzenia już nastąpiły, nowe zaś Ja zapowiadam. Zanim się rozwiną, chcę je wam ogłosić.",
      "Śpiewajcie Jahwe nową pieśń, Jego chwałę od krańców ziemi. Niech Mu cześć oddaje morze i to, co je napełnia, wyspy i ich mieszkańcy.",
      "Niech się raduje pustynia i jej miasta, osiedla zamieszkane przez Kedar. Niech wołają w uniesieniu mieszkańcy skał, ze szczytów gór niech wykrzykują.",
      "Niech przynoszą chwałę Jahwe, Jego cześć niech na wyspach głoszą.",
      "Jahwe wyrusza jak bohater, jak wojownik roznieca chęć walki, wznosi okrzyk bojowy, zyskuje przewagę nad swymi wrogami.",
      "Milczałem od bardzo dawna, zachowywałem spokój i powstrzymywałem się. Jak niewiasta rodząca krzyczałem, wzdychałem i jednocześnie chwytałem oddech.",
      "Wysuszam góry i pagórki, sprawiam, że usycha cała ich zieleń. Rzeki czynię wyspami, a rozlewiska wysuszam.",
      "Niewidomym pozwalam chodzić po drodze (której nie znają), sprawiam, że kroczą po nieznanych ścieżkach. Ciemność czynię przed nimi światłem, a teren wyboisty równiną. To są rzeczy, jakich dokonuję, i nie odstąpię od nich.",
      "Muszą odstąpić i bardzo się zawstydzić ci, co pokładają nadzieję w bożkach, ci, co mówią do posągów: „Jesteście naszymi bogami!”",
      "Głusi, słuchajcie! Niewidomi, przejrzyjcie, byście widzieli!",
      "Kto jest niewidomy, jeśli nie mój sługa, i głuchy, jeśli nie mój wysłannik, którego chcę posłać? Kto jest niewidomy, jeśli nie sprawujący władzę? (i niewidomy jak Sługa Jahwe?)",
      "Widziałeś wiele, lecz nie zważałeś na to, uszy [masz] otwarte, ale nie słuchasz.",
      "Jahwe chciał tego z powodu swej zbawczej woli, ukazał Prawo jako wielkie i wspaniałe.",
      "A jednak są oni narodem obrabowanym i ograbionym, wszyscy są powiązani w lochach i zamknięci w więzieniach; stali się łupem i nie ma wybawcy, przedmiotem grabieży, a nikt nie mówi: „Oddaj!”",
      "Kto spośród was to usłyszy, rozważy i posłucha ku przyszłości?",
      "Kto wydał Jakuba na grabież i Izraela łupieżcom? Czyż nie Jahwe, przeciw któremu zgrzeszyliśmy? Ale oni nie chcieli chodzić Jego drogami i nie słuchali Jego Prawa.",
      "Toteż wylał nań żar swojego gniewu i grozę wojny. Otoczyła go zewsząd pożoga — on nie zauważył; strawiła go ogniem — nie wziął sobie do serca."
    ],
    [
      "Teraz zaś tak mówi Jahwe, który cię stworzył, Jakubie, i ukształtował, Izraelu: „Nie bój się, bo odkupiłem ciebie, po imieniu cię zawołałem, do Mnie należysz.",
      "Gdybyś nawet musiał przechodzić przez wody — jestem z tobą; lub przez rzeki — nie pochłoną ciebie. Gdybyś musiał iść przez ogień, nie ulegniesz spaleniu, lub przez płomienie nie pochłoną ciebie.",
      "Bo Ja jestem Jahwe, twoim Bogiem, Świętym Izraela, twoim Wybawcą. Egipt daję jako twój okup, Kusz i Sabę za ciebie.",
      "bo jesteś cenny w moich oczach, wielkiej wartości i kocham ciebie. Daję przeto ziemie w zamian za ciebie i narody za twą duszę.",
      "Nie bój się, bo jestem z tobą. Od Wschodu sprowadzę twoje potomstwo, a od Zachodu zgromadzę ciebie.",
      "Do Północy mówię: „Oddaj!” i do Południa: „Nie zatrzymuj!” Przyprowadź moich synów z daleka, a moje córki z krańca ziemi:",
      "wszystkich nazwanych moim imieniem, których ku swej chwale stworzyłem, ukształtowałem, a także uczyniłem”.",
      "Niech wyprowadzą lud ślepy, mimo że ma oczy, i głuchy, choć uszy posiada.",
      "Wszystkie narody razem się zebrały, gromadzą się ludy. Kto spośród nich to obwieści i dawne zdarzenia nam ogłosi? Niech postawią swoich świadków, by wykazali słuszność! Niech wysłuchają i powiedzą: „Rzeczywiście!”",
      "Wy jesteście moimi świadkami — wyrocznia Jahwe — i moimi sługami, których wybrałem, byście poznali, Mnie wierzyli i uznali, że to Ja jestem. Przede Mną nie powstał żaden bóg i innego po Mnie nie będzie.",
      "Ja, Ja jestem Jahwe, a poza Mną nie ma zbawcy.",
      "Jedynie Ja obwieściłem, ocaliłem i ogłosiłem, tak że nie ma wśród was nikogo, komu by to było obce. Wy jesteście moimi świadkami — wyrocznia Jahwe — Ja jestem Bogiem,",
      "także na przyszłość nim jestem. Nie ma nikogo, kto by mógł wyrwać się z mojej ręki. To, co zdziałam, któż może zmienić?",
      "Tak mówi Jahwe, wasz Wybawca, Święty Izraela: „Z waszego powodu posyłam do Babilonu i zrzucam wszystkie zawory, a Chaldejczycy zostaną ujęci w żelazne okowy.",
      "Ja jestem Jahwe, wasz Święty, Stwórca Izraela, wasz Król!”",
      "Tak mówi Jahwe, który wytyczył drogę przez morze i ścieżkę przez rwące wody,",
      "który wyprowadził rydwany i konie, wojsko i wojowników jednocześnie: „Opadli, by już nie powstać, zgasnęli jak dopalający się knot.",
      "Nie wspominaj dawnych wydarzeń, nie zwracaj uwagi na to, co minęło!",
      "Oto dokonuję rzeczy nowej: teraz już puszcza ona pędy — czy jej nie widzicie? Tak, wytyczam drogę przez pustynię i przez pustkowie strumienie.",
      "Wysławiać Mnie będą zwierzęta polne, szakale i strusie, że na pustyni dałem wodę, strumienie na pustkowiu, by napoić lud mój wybrany;",
      "lud, który utworzyłem sobie, będzie opowiadał moją chwałę.",
      "Nie wzywałeś Mnie, Jakubie, ani nie angażowałeś dla mnie swoich sił, Izraelu.",
      "Nie przynosiłeś Mi baranów jako swej całopalnej ofiary, nie czciłeś Mnie swymi krwawymi ofiarami, nie naprzykrzałem się tobie, byś składał ofiary bezkrwawe, ani nie obciążałem cię ofiarą kadzielną.",
      "Nie kupowałeś Mi za pieniądze wonnej trzciny ani nie nasyciłeś Mnie tłuszczem swych ofiar. Raczej tylko naprzykrzałeś Mi się swoimi grzechami, ciężarem Mi byłeś przez swoje występki.",
      "To Ja, Ja zmazuję twoje przestępstwa, ze względu na siebie twych grzechów nie wspominam.",
      "Oskarż Mnie, będziemy się procesować. Zeznawaj ty, by otrzymać sprawiedliwość.",
      "Twój ojciec zgrzeszył jako pierwszy, ale twoi pośrednicy zbuntowali się przeciw Mnie.",
      "Wtedy okryłem niesławą Twych Świętych przywódców, obłożyłem Jakuba klątwą, a Izraela zniewagami”."
    ],
    [
      "Teraz zaś słuchaj, mój sługo Jakubie, Izraelu, którego wybrałem!",
      "Tak mówi Jahwe, twój Stwórca, który ukształtował ciebie od łona [matki], który cię wspomaga: „Nie bój się, mój sługo Jakubie, Jeszurunie, którego wybrałem.",
      "Bo wylewam wodę na spragnioną ziemię i strumyki na suchą glebę. Wylewam mojego Ducha na twoje potomstwo i moje błogosławieństwo na twój ród.",
      "Wyrosną jak zielony tamaryszek, jak topole nad kanałami wodnymi.",
      "Jeden powie: „Należę do Jahwe”, drugi zaś będzie się nazywał imieniem Jakuba. Jeszcze inny wypisze na swej ręce: „dla Jahwe” i nazwie się imieniem „Izrael”.",
      "Tak mówi Jahwe, Król Izraela, jego Odkupiciel, Jahwe Zastępów: „Ja jestem pierwszy i Ja ostatni, a poza Mną nie ma boga.",
      "A któż jest jak Ja? Niech zabierze głos, niech to obwieści i Mi przedstawi! Któż przepowiadał od wieków to, co ma nadejść, i to, co nastąpi — nam ogłosił?",
      "Nie lękajcie się ani nie trwóżcie! Czy nie zapowiedziałem od dawna i nie oznajmiłem? Wy zaś jesteście moimi świadkami: Czy jest bóg poza Mną, albo Skała, której bym nie znał?",
      "Wszyscy wyrabiający bożki są niczym, ich ulubione posągi są bezużyteczne. Ci, co uczęszczają do nich, nic nie dostrzegają, nic nie wiedzą i tak okrywają się hańbą.",
      "Kto wyrabia bożka i odlewa posąg, żeby nie przynosił pożytku?",
      "Oto wszyscy jego zwolennicy okryją się hańbą, a rzemieślnicy są tylko ludźmi. Niech się zgromadzą wszyscy i wystąpią: popadną razem w przerażenie i zawstydzą się.",
      "Rzemieślnik wycina bryłę żelaza, obrabia ją w żarze węgla, młotkami nadaje jej kształt, wykańcza ją silnym ramieniem. Gdy staje się głodny, brak mu siły, nie pije wody i ulega zmęczeniu.",
      "Rzemieślnik obrabiający drewno bierze miarę, znaczy rylcem kontury, obrabia je dłutami, żłobi znaki cyrklem. Czyni z tego jakby postać ludzką, piękne podobieństwo człowieka, by pozostał w domu.",
      "Poszedł ściąć dla siebie cedry, Wziął drewno dębu korkowego i szypułkowego, które dla niego twardniało wśród drzew leśnych. Zasadził drzewo laurowe, a deszcz sprawił wzrost.",
      "Służy dla człowieka na opał: bierze zeń, by się ogrzać, rozpala nim ogień, by upiec chleb, a także wykonuje zeń boga i składa mu hołd, wyrabia posąg i mu się kłania.",
      "Połowę [drewna] spala on w ogniu, na połowie piecze mięso; zjada pieczeń i staje się syty, grzeje się także i mówi: „Ha, ha! ciepło mi, mogę zażywać ognia!”",
      "Z reszty [drewna] robi boga, jego posąg, kłania się mu i składa hołd, modląc się doń i mówiąc: „Wybaw mnie, bo jesteś moim bogiem!”",
      "Nic nie wiedzą ani nic nie rozumieją, bo uległy zaćmieniu ich oczy, by nie widzieli, ich serca, by nie byli roztropni.",
      "Nie rozważa on w swym sercu, nic nie wie ani nie rozumie, by stwierdzić: „Jedną połowę spaliłem w ogniu, także upiekłem chleb na jego węglach, piekę mięso i zjadam, z reszty zaś jego sporządzam rzecz obrzydliwą, przed kawałem drewna składam pokłon”.",
      "Łączy się on z popiołem, jego zbłąkane serce w błąd go wprowadza. Nie ocali on swego życia ani nie powie: „Czy nie zwodniczą rzecz trzymam w swej prawicy?”",
      "Pamiętaj o tym, Jakubie i Izraelu, że jesteś moim sługą. Ukształtowałem ciebie, jesteś dla Mnie sługą, Izraelu, nie zapomnę ciebie!",
      "Zmazałem twe występki niby obłok, jak chmurę twe grzechy. Wróć do Mnie, bo odkupiłem ciebie!",
      "Radujcie się, niebiosa, bo Jahwe to uczynił, weselcie się, głębiny ziemi, wydajcie radosny okrzyk, góry, las i wszystkie w nim drzewa, bo wykupił Jahwe Jakuba i wobec Izraela okazał swą chwałę!",
      "Tak mówi Jahwe, twój Odkupiciel, Ten, który ukształtował cię od łona [matki]: „Ja jestem Jahwe, który wszystko uczynił, który sam rozpostarł niebiosa, który rozciągnął ziemię — kto był [wtedy] ze Mną?",
      "Obracam wniwecz znaki wróżbitów, ukazuję bezsens wieszczów. Sprawiam, że mędrcy muszą się wycofać, ich wiedza ulega zachwianiu.",
      "Urzeczywistniam słowo swoich sług i plan swoich posłańców wypełniam. Do Jerozolimy mówię: „Będziesz zamieszkana”, do miast judzkich: „Będziecie odbudowane” oraz „Podniosę was z gruzów”.",
      "Do głębin mówię: „Wyschnijcie!” a twoje strumienie wysuszam.",
      "O Cyrusie mówię: „mój pasterz”, i wszystkie moje pragnienia wprowadzi w czyn, mówiąc do Jerozolimy: „Masz być odbudowana, a świątynia ma być wzniesiona [z gruzów]”."
    ],
    [
      "Tak mówi Jahwe do swego pomazańca Cyrusa: „Jego prawicę ujrzałem mocno, aby podporządkować mu narody i pasy królewskie pozbawić oręża, by otworzyć przed nim drzwi i by bramy nie pozostały zamknięte.",
      "Ja pójdę przed tobą i wyrównam warowne mury, spiżowe podwoje wyłamię, a żelazne zasuwy pokruszę.",
      "Dam ci zaś ukryte skarby i zasoby schowane w kryjówkach, byś poznał, że Ja jestem Jahwe, który cię woła po imieniu, Bóg Izraela.",
      "Z powodu mojego sługi — Jakuba i mojego wybranego — Izraela dałem ci zaszczytny tytuł, choć Mnie nie poznałeś.",
      "Ja jestem Jahwe i nie ma nikogo więcej. Poza Mną nie ma żadnego boga. Pas ci przywdziewałem, choć Mnie nie poznałeś,",
      "aby uznano od wschodu słońca aż do jego zachodu, że nie ma nikogo poza Mną. Ja jestem Jahwe i nie ma nikogo więcej,",
      "kto tworzyłby światło i czynił ciemności; kto sprawiałby pomyślność i czynił nieszczęście. Ja jestem Jahwe, który czyni to wszystko!",
      "Niebiosa, ześlijcie rosę z góry, obłoki, pozwólcie spłynąć sprawiedliwości! Niech otworzy się ziemia, by zbawienie dojrzewało, by równocześnie wyrosła sprawiedliwość. Ja, Jahwe, to stwarzam”.",
      "Biada temu, kto spór prowadzi ze swym Stwórcą — skorupa gliniana między skorupami. Czy pyta glina tego, co ją kształtuje: „Co robisz?” albo jego dzieło: „Czy nie ma on rąk?”",
      "Biada temu, kto mówi do ojca: „Co spłodziłeś?” albo do kobiety: „Co wydałaś na świat?”",
      "Tak mówi Jahwe, Święty Izraela i jego Stwórca: „Czy chcecie Mnie zapytać o moich synów, i co do dzieł moich rąk Mi rozkazywać?",
      "Ja uczyniłem ziemię i człowieka na niej stworzyłem. Ja, Moje ręce rozciągnęły niebiosa i całemu ich wojsku wydaję rozkazy.",
      "Ja wzbudziłem go według sprawiedliwości i wyrównam wszystkie jego drogi. Zbuduje on moje miasto i uwolni moich wygnańców, bez wykupu i podarków” — mówi Jahwe Zastępów.",
      "Tak mówi Jahwe: „Rzemieślnicy Egiptu i kupcy Etiopii oraz rośli Sabejczycy przyjdą do ciebie i staną się twoi, za tobą pójdą, w łańcuchach będą przechodzić, tobie będą się kłaniać i ciebie będą błagać: „Tylko wśród ciebie jest Bóg i nie ma innego, bogowie są niczym!”",
      "Naprawdę jesteś Bogiem ukrytym, Boże Izraela, Zbawco!",
      "Niech się zawstydzą i okryją hańbą, niech odejdą wśród zniewag ci, co sporządzają wyobrażenia bożków!",
      "Izrael dozna zbawienia od Jahwe, zbawienia wiecznego. Nie zostaniecie zawstydzeni ani nie okryje was hańba na wieki, na zawsze”.",
      "Bo tak mówi Jahwe, który stworzył niebo — On jest Bogiem, który ukształtował ziemię i ją uczynił; On ją podtrzymuje. Nie stworzył jej jako pustkowia, lecz ukształtował, by była zamieszkana. „Ja jestem Jahwe — i nie ma żadnego innego!",
      "Nie przemawiałem tajemniczo, w ciemnym ustroniu ziemi. Nie powiedziałem potomkom Jakuba: „Szukajcie Mnie daremnie!” Ja jestem Jahwe, mówię to, co sprawiedliwe, głoszę prawdę!",
      "Zgromadźcie się i przyjdźcie, zbliżcie się wszyscy razem, wy, którzy ocaleliście spośród narodów! Nierozumni są ci, którzy noszą wyobrażenia bóstw z drewna, modląc się do boga, co nie jest w stanie wybawić.",
      "Ogłoście i przedstawcie, a także naradźcie się wspólnie: „Kto to z dawna zapowiedział, kto to niegdyś ogłosił?” Czyż Ja nie jestem Jahwe i czy jest Bóg poza Mną? Bóg sprawiedliwy i zbawca nie istnieje oprócz Mnie!",
      "Zwróćcie się do Mnie, by doznać zbawienia, wszystkie krańce ziemi, bo Ja jestem Bogiem i nie ma innego!",
      "Przysięgam na Siebie samego, z moich ust sprawiedliwość pochodzi, nieodwołalne słowo. Tak, przede Mną zegnie się każde kolano, wszelki język [na Mnie] będzie przysięgać,",
      "mówiąc: „Tylko w Jahwe jest sprawiedliwość i potęga!” Do Niego przychodzą zawstydzeni wszyscy, co się Mu przeciwstawiali.",
      "U Jahwe dozna zbawienia i chwały całe potomstwo Izraela”."
    ],
    [
      "Na kolana upadł Bel, ugiął się Nebo; ich wyobrażenia stały się brzemieniem dla zwierząt, ciężarem dla jucznego bydła, obciążeniem dla zmęczonych [zwierząt].",
      "Ugięły się, padły razem, nie są w stanie uratować ciężaru, one same muszą iść do niewoli.",
      "Słuchajcie Mnie, domu Jakuba i cała reszto domu Izraela, dźwigani przeze Mnie od łona [matki], niesieni przeze Mnie od poczęcia:",
      "„Aż do waszej starości jestem ten sam, aż osiwiejecie, chcę was ciągnąć. Ja nosiłem i Ja będą nosić, Ja was będę ciągnąć i wybawię.",
      "Z kim chcecie Mnie porównać i zestawić? Do kogo Mnie przyrównać, byśmy byli podobni?",
      "Ci, którzy wysypują złoto z sakiewki i srebro odliczają na wadze, najmują złotnika, by ulał bożka, kłaniają się mu, oddając mu nawet hołd,",
      "kładą go na barki, obnoszą, by złożyć go na swe miejsce. Stanął i nie poruszy się ze swego miejsca. Gdy wołać do niego — nie odpowiada, nie wybawi nikogo z jego ucisku.",
      "Rozważcie to i zawstydźcie się, buntownicy, weźcie to sobie do serca.",
      "Rozważcie to, co było dawniej, od wieków, bo Ja jestem Bogiem i nie ma żadnego innego, jestem Bogiem i nie ma nikogo jak Ja!",
      "Ogłaszam od początku rzeczy przyszłe, od dawna to, co jeszcze nie nastąpiło. Mówię: „Plan Mój ulegnie wypełnieniu, uczynię to, co Mi się spodoba.",
      "Przywołuję ze Wschodu drapieżnego ptaka, z dalekiego kraju — upatrzonego człowieka. Tak, Ja to powiedziałem, Ja też go sprowadzę, Ja powziąłem plan, Ja też go wykonam!”",
      "Słuchajcie Mnie, małoduszni, dalecy od sprawiedliwości!",
      "Bliską czynię Moją sprawiedliwość — nie jest ona daleka, zbawienie moje nie ulegnie zwłoce. Dam Syjonowi zbawienie, Izraelowi Moją wspaniałość”"
    ],
    [
      "Zejdź nisko i usiądź w prochu, dziewico, córko Babilonu! Usiądź na ziemi, bez tronu, córko chaldejska! Bo już nigdy nie zaznasz tego, by cię nazywano delikatną, pełną wdzięku.",
      "Chwyć żarna i miel mąkę, zdejmij swą zasłonę, podciągnij suknię, odkryj nogi, przechodź przez rzeki.",
      "Odsłonięta zostanie twoja nagość, ukazana twoja hańba. Chcę wziąć pomstę bezwzględnie",
      "[mówi] nasz Wybawca, Jego imię Jahwe Zastępów, Święty Izraela.",
      "Usiądź w milczeniu i odejdź w ciemności, córko chaldejska, bo już nigdy więcej nie będą cię nazywać władczynią nad królestwami.",
      "Byłem zagniewany na mój naród, wzgardziłem swoim dziedzictwem. Wydałem ich w twoje ręce, a ty nie okazałaś im miłosierdzia. Sprawiłaś, że zaciążyło nad starcem twoje okrutne jarzmo.",
      "Mówiłaś zaś: „Będę na wieki, na zawsze władczynią”. Nie zastanawiałaś się nad tymi [wydarzeniami], nie pamiętałaś o ich kresie.",
      "A teraz słuchaj tego, lubieżnico, co mieszkasz bezpiecznie, co myślisz sobie: „Ja i nikt więcej! Nie siedzę jak wdowa, nie zostanę bezdzietna!”",
      "Lecz przyjdzie na ciebie i jedno, i drugie, nagle, jednego dnia; bezdzietność i wdowieństwo bez miary spadnie na ciebie mimo twoich licznych czarów i twoich nader wielu zaklęć.",
      "Opierałaś się na swej przewrotności, mówiłaś: „Nikt mnie nie widzi”. Twoja mądrość i twa wiedza: one cię zwiodły. Pomyślałaś sobie: „Ja i nikt więcej!”",
      "Spotka więc ciebie nieszczęście; nie będziesz znała na nie zaklęcia. Spadnie na ciebie klęska nie zdołasz jej odwrócić. Przyjdzie na ciebie nagle zguba, jakiej sobie nie wyobrażasz.",
      "Obstawaj przy swych zaklęciach i przy swoich licznych czarach, którymi zajmowałaś się od swojej młodości. Może z nich skorzystasz, może lęk wywołasz?",
      "Natrudziłaś się z wielu swymi doradcami; niech się stawią i niech cię wybawią modlący się do nieba, ci, którzy wpatrują się w gwiazdy, obwieszczają w każdym miesiącu to, co się ma tobie wydarzyć.",
      "Oto są jak plewy — ogień je pochłania. Nie mogą się uratować z mocy płomieni. Nie są to rozżarzone węgle, co grzeją, ognisko, przy którym można odpocząć.",
      "Tak dzieje się z tymi, z którymi się trudziłaś od młodości — z twymi czarownikami: błądzą jeden przez drugiego, żaden cię nie wybawi!”"
    ],
    [
      "„Słuchajcie tego, domu Jakuba, którzy nazywacie się imieniem Izraela, którzy wywodzicie się od Judy, którzy przysięgacie na imię Jahwe i wzywacie imienia Boga Izraela, jednak nie w prawdzie i sprawiedliwości.",
      "Tak, są nazywani imieniem Świętego Miasta, opierają się na Bogu Izraela, którego imię: Jahwe Zastępów.",
      "Od dawna opowiedziałem wam to, co minęło, z moich ust to wyszło, Ja wam oznajmiłem; nagle zacząłem działać — i spełniło się.",
      "Ponieważ wiedziałem, że jesteś zatwardziały, a twój kark jest żelazną obręczą, i twoje czoło — miedziane,",
      "obwieściłem ci to przed czasem, nim się wypełniło, ogłosiłem tobie, byś nie powiedział: „Mój posąg to sprawił, mój bożek z miedzi czy z drewna tak zarządził”.",
      "Usłyszałeś — zobacz to wszystko! Czy prawdy nie ogłosisz? Od teraz obwieszczam tobie rzeczy nowe, tajemne i tobie nie znane.",
      "Teraz zostają stworzone, ale nie od dawna, ani wcześniej nic o nich nie słyszałeś, byś nie powiedział: „Wiedziałem o nich”.",
      "Nic nie słyszałeś ani nic nie wiedziałeś, ani wcześniej nie zostało otwarte twoje ucho, bo wiem, że jesteś zupełnie wiarołomny i od łona [matki] nosisz miano buntownika.",
      "Z powodu Mojego imienia powściągałem swój gniew i dla Mojej chwały powstrzymuję się, by cię nie zniszczyć.",
      "Oto oczyszczam ciebie, lecz nie jak srebro, próbuję ciebie w piecu poniżenia.",
      "Ze względu na siebie, na siebie to czynię; jakże Moje imię mogłoby doznać zniewagi? Swojej zaś chwały nie oddam nikomu innemu!”",
      "„Słuchaj mnie, Jakubie, Izraelu, którego powołałem: to Ja jestem, Ja pierwszy, i Ja także ostatni.",
      "Tak, Moja ręka ustanowiła ziemię, Moja prawica rozciągnęła niebo. Gdy je zawołam, stawią się razem.",
      "Zbierzcie się wszyscy i słuchajcie: „Kto spośród nich to zapowiedział ?” Ten, kogo Jahwe miłuje, wykona Jego wolę przeciw Babilonowi i potomstwu Chaldejczyków.",
      "To Ja, Ja powiedziałem, Ja go też powołałem, przywiodłem go i uczyniłem pomyślną jego drogę.",
      "Zbliżcie się do Mnie, posłuchajcie tego: Nie mówiłem od początku w tajemnicy, od czasu, gdy się to wydarzyło — jestem!” Teraz zaś Pan, Jahwe, posłał mnie i swego Ducha!",
      "Tak mówi Jahwe, twój Wybawiciel, Święty Izraela: „Ja jestem Jahwe, twój Bóg, który cię poucza, byś odniósł pożytek, który wytycza ci drogę, jaką masz pójść:",
      "O, gdybyś był zważał na moje przykazania, twój pokój stałby się jak rzeka, a sprawiedliwość jak fale morskie;",
      "jak piasek byłoby twoje potomstwo, twoje odrośle jak jego ziarnka; nie uległoby zniszczeniu ani zagładzie twoje imię sprzed mojego oblicza”.",
      "Wychodźcie z Babilonu, uciekajcie z Chaldei! Ogłaszajcie to radosnym głosem, obwieszczajcie to, rozpowiadajcie aż po krańce ziemi! Mówcie: „Wybawił Jahwe swojego sługę Jakuba!”",
      "Nie cierpieli pragnienia, gdy ich prowadził przez pustynię; wodę ze skały wydobył dla nich, rozdzielił skałę i wypłynęły wody!",
      "Przewrotni nie zaznają pokoju — mówi Jahwe."
    ],
    [
      "„Słuchajcie mnie, wyspy, uważajcie, ludy z daleka! Jahwe powołał mnie z łona [matki], od wnętrza mojej matki wspomniał moje imię.",
      "Uczynił moje usta jakby ostrym mieczem, w cieniu swej ręki mnie ukrył. Uczynił mnie zaostrzoną strzałą, w swoim kołczanie mnie przechował.",
      "Powiedział do mnie: „Jesteś moim sługą, Izraelu, w którym okażę swoją chwałę”.",
      "Ja zaś pomyślałam sobie: „Na próżno natrudziłem się, daremnie i bez pożytku zmarnowałem swą siłę”. Jednak moja słuszność jest u Jahwe i moja zapłata u mojego Boga.",
      "Teraz zaś mówi Jahwe, który ukształtował mnie od łona [matki] na swojego sługę, by sprowadzić Jakuba do Niego i zgromadzić do Niego Izraela; doznałem chwały w oczach Jahwe, a Bóg mój stał się moją mocą.",
      "I rzekł: „To zbyt mało, że jesteś moim sługą, by podźwignąć pokolenia Jakuba i sprowadzić pozostałych z Izraela. Ustanawiam cię światłem dla narodów, aby moje zbawienie rozprzestrzeniło się aż po krańce ziemi”.",
      "To mówi Jahwe, Odkupiciel Izraela, jego Święty, do wzgardzonego, odrażającego dla ludzi, do sługi tyranów; królowie to ujrzą i powstaną, książęta oddadzą hołd ze względu na Jahwe, który jest wierny, na Świętego Izraela, który cię wybrał”.",
      "Tak mówi Jahwe: „W czasie, który sobie upodobałem, odpowiedziałem tobie, w dniu zbawienia przybyłem ci z pomocą, ukształtowałem cię i uczyniłem przymierzem ludu, by podnieść kraj, rozdzielić spustoszone dziedzictwo,",
      "mówiąc do uwięzionych: „Wychodźcie!” i do tych, którzy są w ciemnościach: „Pokażcie się!” Na wszystkich górach paść się będą i na nagich pagórkach będą ich pastwiska.",
      "Nie będą ani łaknąć, ani pragnąć, nie zaszkodzi im palący wiatr ani żar słońca, bo Ten, co się nad nimi ulitował, prowadzi ich, kieruje ich do tryskających źródeł.",
      "Wszystkie moje góry uczynię drogą, a ścieżki moje będą biegły wysoko.",
      "Oto oni: przybywają z daleka; oto oni: jedni z Północy i Zachodu, drudzy — z ziemi Senitów.",
      "Raduj się niebo, ciesz się, ziemio, niech was, góry, wesele ogarnie! Bo pocieszył Jahwe swój lud i swym ubogim okazuje zmiłowanie.",
      "Syjon zaś mówi: „Jahwe mnie opuścił, mój Pan zapomniał o mnie!”",
      "Czy niewiasta zapomina o swym niemowlęciu, ta, która kocha, o synu swojego łona? Nawet gdyby one zapomniały, Ja nie zapomnę o tobie!",
      "Oto na dłoniach wyryłem ciebie, twoje mury są przede Mną na zawsze.",
      "Twoi budowniczowie przybywają spiesznie, ci, co cię niszczyli i pustoszyli, usuwają się daleko od ciebie.",
      "Podnieś swe oczy dokoła i spójrz: wszyscy oni zbierają się, przychodząc do ciebie! Na moje życie — wyrocznia Jahwe — przywdziejesz ich wszystkich jak klejnot i przepaszesz się nimi jak oblubienica.",
      "Bo twoje gruzy i twoja ruina i zniszczona twa ziemia: staniesz się odtąd za ciasna dla mieszkańców, a daleko są ci, którzy cię niszczyli.",
      "Wkrótce powiedzą do twoich uszu dzieci, których brak odczuwałeś: „Zbyt ciasna jest dla mnie przestrzeń, zrób mi miejsce, bym mógł zamieszkać!”",
      "Wtedy pomyślisz sobie: „Kto mi je zrodził? Byłam przecież bezdzietna i bezpłodna, wygnana i deportowana! Kto mi je wychował? Przecież pozostałam sama jedna! Skąd się one wzięły?”",
      "Tak mówi Jahwe, Pan: „Oto podniosę swoją rękę ku narodom i ku ludom wzniosę swój znak. Przyniosą twoich synów na ramionach, a twoje córki będą niesione na barkach.",
      "Królowie będą twymi piastunami, a ich księżne twoimi mamkami: Z twarzą ku ziemi hołd ci składać będą i proch z twoich nóg będą lizać. Wtedy poznasz, że Ja jestem Jahwe, a nie doznają zawodu ci, co Mi ufają”.",
      "Czy można siłaczowi odebrać zdobycz lub czy pojmany przez okrutnika może się uwolnić?",
      "Bo tak mówi Jahwe: „Także siłaczowi można zabrać pojmanego, a okrutnikowi wymyka się to, co zabrał. Ja będę prowadził spór z twoimi przeciwnikami, Ja sam wybawię twoich synów!",
      "Twoim oprawcom każę jeść ich własne ciało, niech się upiją krwią swoją jak młodym winem, by poznała każda cielesna istota, że Ja, Jahwe, jestem twoim Wybawcą, twoim Odkupicielem, Mocnym Jakuba”."
    ],
    [
      "Tak mówi Jahwe: „Gdzie jest dokument rozwodowy waszej matki, mocą którego ją oddaliłem? Albo kim jest mój wierzyciel, któremu was sprzedałem? To z powodu waszych win zostaliście zaprzedani, dla waszych buntów została oddalona wasza matka.",
      "Dlaczego, gdy przyszedłem, nie ma nikogo, a gdy zawołałem, nikt nie odpowiada? Czy moja ręka jest zbyt krótka, by wybawić, albo nie mam siły, by ocalić? Oto groźbą swoją osuszam morze, potoki zamieniam w pustynię, ich ryby gniją z braku wody i wymierają z pragnienia.",
      "Odziewam niebo w czerń i wór im zakładam jako szatę”.",
      "„Pan, Jahwe, dał mi język ucznia, bym umiał ulżyć strudzonemu, wzbudził słowo. Każdego ranka pobudza mi ucho, bym słuchał jak uczniowie.",
      "Pan, Jahwe, otworzył mi ucho, ja zaś nie wzbraniałem się ani się nie cofnąłem.",
      "Plecy moje podałem bijącym, a policzki moje — szarpiącym. Nie zakryłem swego oblicza przed zniewagami i śliną.",
      "Jednak Pan, Jahwe, mi pomaga, i dlatego nie doznałem wstydu. Toteż uczyniłem swoją twarz jak krzemień i wiem, że nie będę się wstydził.",
      "Blisko jest Ten, co odda mi słuszność; kto wda się w spór ze mną? Możemy wystąpić razem! Kto jest moim przeciwnikiem w sądzie? Niech zbliży się do mnie!",
      "Tak, Pan, Jahwe, mi pomaga; kto mi dowiedzie winy? Tak, wszyscy oni ulegną zniszczeniu jak szata, mól ich stoczy.",
      "Kto z was lęka się Jahwe, niech słucha głosu Jego Sługi! Ten, kto wędruje w ciemności i nie znajduje światła, niech zaufa imieniu Jahwe i oprze się na swym Bogu!",
      "Tak, wy wszyscy, co rozniecacie ogień i zapalacie strzały ogniste, wstąpcie w żar waszego ognia, między strzały, które zapaliliście. Spotka to was z mojej ręki, będziecie leżeć w miejscu cierpień!”"
    ],
    [
      "„Słuchajcie mnie wy, co dążycie do sprawiedliwości, którzy szukacie Jahwe: Spójrzcie na skałę, z której jesteście wyciosani, i w głębię studni, w której zostaliście wykopani.",
      "Spójrzcie na Abrahama, waszego przodka, i na Sarę, która was zrodziła; tak, jego jedynego powołałem, jego pobłogosławiłem i jego pomnożyłem.",
      "Tak, Jahwe przynosi pociechę Syjonowi, pociesza wszystkie jego gruzy. Jego pustynię zamieni w Eden, a jego step — w ogród Jahwe; zapanuje tam wesele i radość, pieśń pochwalna i dźwięk strun.",
      "Słuchajcie mnie uważnie, narody, ludy, nadstawcie ku mnie ucha! Ode mnie bowiem wyjdzie prawo i pouczenie wydam na światło dla narodów.",
      "Nagle zbliży się moja sprawiedliwość, wzejdzie moje zbawienie. Ramiona moje osądzą narody, na mnie czekają wyspy i pokładają nadzieję w mym imieniu.",
      "Wznieście swe oczy ku niebu i spójrzcie, na ziemię w dole: bo niebo jak dym się rozwieje, a ziemia jak szata się rozpadnie, jej mieszkańcy wymrą jak insekty. Lecz moje zbawienie będzie trwało wiecznie, a moja sprawiedliwość nie zazna zmierzchu.",
      "Słuchajcie mnie wy, co znacie prawo, narodzie, co masz moje przykazanie w swym sercu: „Nie bójcie się obelgi ludzi ani nie bójcie się ich zniewag.",
      "Bo jak szatę stoczy ich robak i jak wełnę pogryzie ich mól. Moja zaś sprawiedliwość będzie trwać na wieki, a zbawienie moje przez wszystkie pokolenia”.",
      "Zbudź się, zbudź się, oblecz się w moc, o ramię Jahwe! Zbudź się jak w dniach zamierzchłych, w pradawnych pokoleniach. Czy to nie Ty porąbałeś Rahab, przebiłeś potwora?",
      "Czy to nie Ty osuszyłeś morze, wody wielkiej otchłani, czyniąc z głębin morskich drogę, by mogli przejść wybawieni?",
      "Uwolnieni Jahwe powrócą, przyjdą na Syjon wśród uniesienia, a wieczna radość okryje ich głowę. Doznają szczęścia i radości, przeminą udręka i smutek.",
      "„To Ja, Ja jestem, który was pocieszam! Kim więc jesteś, że się boisz człowieka, co podlega śmierci i syna ludzkiego, co jest jak trawa?",
      "Tymczasem zapominasz o Jahwe, swym Stwórcy, który rozpiął niebiosa i utwierdził ziemię, a drżysz nieustannie, przez cały dzień przed gniewem ciemiężyciela, co stara się zgotować zagładę. Gdzież więc jest gniew ciemiężyciela?",
      "Wkrótce jeniec odzyska wolność, nie spotka go śmierć w lochu ani ni zabraknie mu chleba.",
      "Ja jestem Jahwe, twój Bóg, który czyni morze wzburzonym, tak że huczą jego bałwany, Jahwe Zastępów Mu na imię!",
      "Ja wkładam moje słowa w twe usta i w cieniu swej ręki cię ukrywam, by rozpiąć niebo i utwierdzić ziemię, by powiedzieć do Syjonu: „Jesteś moim ludem!”",
      "Zbudź się, zbudź się, powstań, Jerozolimo, która piłaś z ręki Jahwe puchar Jego gniewu, która oszałamiający kielich wypiłaś, opróżniłaś!",
      "Nie było nikogo, kto by ją poprowadził spośród synów, których urodziła; nie było nikogo, kto by ją ujął za rękę spośród synów, których wychowała.",
      "Dwie rzeczy cię spotkały — kto będzie ubolewał nad tobą? Zniszczenie, spustoszenie, głód i miecz — któż cię pocieszy?",
      "Twoi synowie leżeli bezwładnie po rogach wszystkich ulic, jak antylopa w sieci, pełni gniewu Jahwe, wzburzenia twego Boga.",
      "Dlatego posłuchaj tego, poniżona, — oszołomiona — lecz nie winem!",
      "Tak mówi twój Pan, Jahwe, i twój Bóg, który toczy spór za swój lud: „Oto biorę z twej ręki oszałamiający puchar, kielich mojego gniewu. Nie będziesz go więcej piła!",
      "Dam go w ręce twoich ciemiężycieli, którzy mówią do ciebie: „Schyl się, chcemy przejść!” Ty zaś czyniłaś swe plecy podobne do ziemi, do drogi dla wędrowców”."
    ],
    [
      "Zbudź się zbudź się, przywdziej swoją moc, Syjonie! Przywdziej swe wspaniałe szaty, Jeruzalem, święte miasto! Bo nie wejdzie już więcej do ciebie nieobrzezany ani nieczysty.",
      "Strząśnij z siebie proch, powstań, pojmana Jerozolimo! Rozluźnij swe więzy na szyi, pojmana córko Syjonu!",
      "Bo tak mówi Jahwe: „Darmo was sprzedano i nie za srebro będziecie wykupieni”.",
      "Bo tak mówi Pan, Jahwe: „Do Egiptu zdążał niegdyś mój lud, by tam przebywać jako obcy, a Asyria uciskała go bezkarnie.",
      "Teraz zaś, co mam tu robić — wyrocznia Jahwe — skoro mój lud obrabowano bez powodu? Jego władcy triumfują — wyrocznia Jahwe — i nieustannie przez cały dzień imię moje doznaje zniewagi.",
      "Dlatego pozna mój lud moje imię w tym dniu, że jestem tym, który mówi: „Otom Ja!”",
      "Jakże miłe są na górach nogi zwiastującego dobrą nowinę, obwieszczającego pokój, głoszącego pomyślność, obwieszczającego zbawienie, który mówi do Syjonu: „Twój Bóg jest Królem!”",
      "Słuchaj! Twoi strażnicy podnoszą głos, razem wołając radośnie, że ujrzeli na własne oczy Jahwe powracającego na Syjon.",
      "Zabrzmijcie wspólną radością, gruzy Jerozolimy, bo Jahwe pociesza swój lud, wybawia Jerozolimę!",
      "Obnażył Jahwe swe święte ramię na oczach wszystkich narodów, tak że widzą wszystkie krańce ziemi zbawienie naszego Boga.",
      "Wyruszajcie, wyruszajcie! Wychodźcie stąd! Nie dotykajcie niczego, co nieczyste! Wyjdźcie z jej środka, oczyśćcie się, wy, którzy niesiecie naczynia Jahwe!",
      "Nie macie bowiem wychodzić wśród pośpiechu ani też wśród paniki nie pójdziecie, gdyż Jahwe będzie szedł przed wami, a waszą tylną strażą będzie Bóg Izraela.",
      "Oto mój Sługa zwycięży, będzie wywyższona, nader wyniesiony i wyniosły.",
      "Jak wielu popadło w przerażenie z jego powodu — tak nieludzko zniekształcony był jego wygląd, a postać jego niepodobna do ludzi",
      "podobnie wiele narodów napełni zdumienie, przed nim zamkną swe usta królowie. Zobaczą bowiem to, czego nigdy nie opowiadano, dowiedzą się tego, czego nigdy nie słyszeli."
    ],
    [
      "Kto dał wiarę temu, co usłyszeliśmy, a ramię Jahwe — komu stało się jawne?",
      "On wyrósł przed Nim jako nowy pęd i jak korzeń z ziemi suchej. Nie okazał się ani wspaniałością, ani świetnością, by zwrócić na niego uwagę, nie miał też wyglądu, jakiego byśmy pragnęli.",
      "Wzgardzony i odrzucony przez ludzi, człowiek pełen cierpienia, upokorzony chorobą i jak ten, przed którym zasłania się twarz, wzgardzony i nie doceniony przez nas.",
      "A jednak nasze choroby — on je nosił, nasze cierpienia — on je wziął na siebie. A my uważaliśmy go za napiętnowanego, dotkniętego przez Boga i poniżonego.",
      "On zaś został zraniony za nasze grzechy, starty z powodu naszych win. Na niego spadła kara dla naszego zbawienia, a przez jego rany dostąpiliśmy uleczenia.",
      "Wszyscy błądziliśmy jak owce, każdy z nas zwracał się ku swej drodze; jednak Jahwe obarczył go winami nas wszystkich.",
      "Znęcano się nad nim, on zaś był pokorny i nie otworzył swoich ust; jak baranek, którego prowadzą na rzeź, jak owca niema wobec strzygących ją — nie otworzył swoich ust.",
      "Z więzienia i sądu został zabrany, a o jego losie — któż będzie pamiętał? Tak, wyrwano go z kraju żyjących, za grzechy mojego ludu spotkały go razy.",
      "Dano mu grób wśród złoczyńców i z występnymi grobowiec, mimo że przestępstwa nie popełnił, podstęp nie zagościł w jego ustach.",
      "Ale Jahwe upodobał sobie w swym dotkniętym i kazał mu cierpieć. Skoro jego życie stało się ofiarą za grzech, ujrzy potomstwo i żyć będzie długo, a to, co się Jahwe podoba, zostanie przez niego wypełnione.",
      "Po cierpieniach swego życia ujrzy światło, nasyci się jego wiedzą. Sługa mój sprawiedliwy stanie się źródłem sprawiedliwości dla wielu, a nasze winy — on bierze na siebie.",
      "Dlatego chcę zapewnić mu część wśród wielu i z potężnymi będzie dzielił łupy za to, że wydał swoje życie na śmierć i że zaliczono go do przestępców. A on przecież niósł grzechy wielu i wstawiał się za ich winy."
    ],
    [
      "Wykrzyknij radośnie, niepłodna, któraś nie rodziła, wesel się, wykrzykuj i raduj, ty, co nie zaznałaś bólów! Bo liczniejsi są synowie osamotnionej niż synowie niewiasty zamężnej — mówi Jahwe.",
      "Poszerz przestrzeń swego namiotu, niech rozciągną płótna twoich siedzib, nie oszczędzaj! Przedłuż swoje sznury, umocnij kliny od namiotu!",
      "Albowiem na lewo i prawo rozprzestrzenisz się, a twoje potomstwo weźmie w posiadanie narody i zasiedli opustoszałe miasta.",
      "Nie bój się, nie doznasz wstydu, nie wstydź się, bo nie zaznasz hańby. Zapomnisz bowiem o wstydzie swego panieństwa, a hańby swego wdowieństwa już nie wspomnisz.",
      "Albowiem twoim małżonkiem jest twój Stwórca, Jahwe Zastępów — Jego imię; twoim Wybawcą jest Święty Izraela, nazywa się „Bóg całej ziemi”.",
      "Bo tak jak niewiastę opuszczoną i przygnębioną przywołał cię Jahwe i jak porzuconą żonę młodości — mówi Bóg.",
      "Tylko na krótki czas opuściłem ciebie, lecz z wielkim miłosierdziem cię zgromadzę.",
      "W przystępie gniewu ukryłem na krótko swoje oblicze przed tobą; jednak w przychylności bez granic okazałem tobie miłosierdzie — mówi Jahwe, twój Wybawca.",
      "Jest to dla Mnie tak, jak w czasach Noego, kiedy przysiągłem, że wody Noego nie zaleją już więcej ziemi, tak samo przysięgam, że nie rozgniewam się na ciebie ani nie będę ci groził.",
      "Bo góry mogą się zachwiać, pagórki — ulec poruszeniu, przychylność moja jednak się nie zachwieje, a moje przymierze pokoju pozostanie niewzruszone — mówi Jahwe, okazujący ci miłosierdzie.",
      "O, poniżona, chłostana nawałnicami, niepocieszona! Oto oprawię twoje podstawy w turkusy i twoje fundamenty w szafiry.",
      "Blanki twoich murów uczynię z rubinów, bramy twoje z berylu, całe twoje obramowanie z drogich kamieni.",
      "Wszyscy twoi synowie będą uczniami Jahwe, a wielka pomyślność spotka tych, co cię budują.",
      "Przez zbawienie zostaniesz utwierdzona. Daleko niech będzie od ciebie ucisk, tak, byś nie odczuwała trwogi, i daleki przestrach tak, by się nie zbliżył do ciebie.",
      "Jeśliby zrobiono najazd, nie będzie on pochodzić ode Mnie. Ktokolwiek wystąpi przeciw tobie — przed tobą upadnie.",
      "Oto Ja stworzyłem kowala, który dmie na ogień z rozżarzonych węgli, wydobywając narzędzie przeznaczone do swego użytku, lecz Ja stworzyłem także niszczyciela ku zgubie.",
      "Każde narzędzie skierowane przeciw tobie okaże się bezskuteczne. Wszelkiemu językowi występującemu przeciw tobie w sądzie wykażesz winę. Takie jest dziedzictwo tych, co służą Jahwe, i ich zbawienie ode Mnie — wyrocznia Jahwe."
    ],
    [
      "Dalej, wszyscy spragnieni, przyjdźcie do wody! Mimo, że nie macie pieniędzy, przyjdźcie! Kupujcie i jedzcie — bez pieniędzy, bez płacenia — wino i mleko!",
      "Dlaczego odważacie pieniądze za bezwartościowy chleb, waszą pracę za to, co nie może nasycić? Słuchajcie Mnie pilnie, byście spożywali to, co dobre, byście cieszyli się wybornym pożywieniem!",
      "Nakłońcie swego ucha i przyjdźcie do Mnie, słuchajcie — a będziecie żyli! Chcę zawrzeć z wami wieczne przymierze, niezawodne przejawy łaskawości dla Dawida.",
      "Oto uczyniłem go świadkiem wobec narodów, księciem i autorytetem dla narodów.",
      "Oto przywołasz nieznany sobie naród, naród, który cię nie zna, przybiegnie do ciebie, z powodu Jahwe, twego Boga, dla Świętego Izraela, bo On cię wsławił.",
      "Szukajcie Jahwe, gdy pozwala się odnaleźć, wzywajcie Go, gdy On jest blisko!",
      "Niech niegodziwy porzuci swą drogę, a złoczyńca swoje zamysły; niech powróci do Jahwe, który okaże mu swe miłosierdzie, do naszego Boga, bo obfituje w przebaczenie.",
      "Albowiem moje myśli nie są waszymi myślami, a wasze drogi nie są moimi drogami — wyrocznia Jahwe.",
      "Jak niebo wznosi się ponad ziemię, tak przewyższają moje drogi wasze drogi, a moje myśli — wasze myśli.",
      "Podobnie jak pada deszcz i śnieg z nieba i nie wracają tam, dopóki nie nawodnią ziemi, nie użyźnią jej, czyniąc urodzajną, by dawała siewcy nasienie i chleb spożywającemu,",
      "tak się dzieje ze słowem moim wychodzącym z moich ust: nie wraca ono do Mnie bezpłodne, dopóki nie dokona tego, co Mi się podoba, nie wypełni celu swego posłannictwa.",
      "Tak, wyjdziecie wśród radości, wśród pokoju was poprowadzą. Góry i pagórki ogarnie radość, przed wami będą krzyczeć w uniesieniu, a wszystkie drzewa po polach będą klaskać w dłonie.",
      "Zamiast cierni wyrosną cyprysy, zamiast pokrzyw wyrosną mirty. Nastąpi to ku chwale Jahwe, na wieczny znak, co nie ulegnie zniszczeniu."
    ],
    [
      "Tak mówi Jahwe: „Zachowujcie Prawo i czyńcie sprawiedliwość, bo wkrótce nadejdzie moje zbawienie i objawi się moja sprawiedliwość.",
      "Szczęśliwy mąż, który to czyni, i człowiek, który przy tym obstaje, zachowując szabat bez jego naruszania i czuwając nad swą ręką, by nie czyniła nic złego.",
      "Niech nie mówi zaś cudzoziemiec, który przyłączył się do Jahwe: „Z pewnością wykluczy mnie Jahwe spośród swego narodu”. Niech nie mówi trzebieniec: „Oto jestem uschłym drzewem”.",
      "Tak bowiem mówi Jahwe: „Dla trzebieńców, którzy zachowują moje szabaty i wybierają to, co jest Mi miłe, obstając przy moim przymierzu,",
      "przygotowałem w moim domu i wśród moich murów znak i imię lepsze od [imienia] synów i córek. Dam im imię wieczne, które nie ulegnie zniszczeniu.",
      "Cudzoziemców zaś, którzy przyłączyli się do Jahwe, by Mu służyć i miłować imię Jahwe, by być dla Niego sługami, wszystkich, którzy zachowują szabat bez jego naruszania, którzy trwają w moim przymierzu,",
      "przyprowadzę na moją świętą górę i napełnię radością w moim domu modlitwy. Całopalenia ich i krwawe ofiary będą mi miłe na moim ołtarzu. Bo dom mój będzie nazwany domem modlitwy dla wszystkich narodów.",
      "Wyrocznia Pana, Jahwe, który gromadzi rozproszonych Izraela: „Będę nadal gromadził jego wygnańców do tych, co zostali [już] zgromadzeni.",
      "Wszystkie zwierzęta polne przybywajcie na żer, wszystkie leśne zwierzęta!",
      "Moi stróże są wszyscy ślepcami, są pozbawieni rozsądku. Wszyscy są niemymi psami, co nie potrafią szczekać; snują marzenia polegując, lubią sobie drzemać.",
      "Są to jednak żarłoczne psy, co nie potrafią się nasycić. I ci są pasterzami pozbawionymi rozsądku. Wszyscy oni kierują się ku własnym drogom, gonią za swym zyskiem — każdy bez wyjątku!",
      "Chodźcie, przyniosę wina, upijmy się młodym winem! Jutro niech będzie jak dzień dzisiejszy, pozostało jeszcze bardzo dużo!"
    ],
    [
      "„Sprawiedliwy ginie, a nikt nie bierze sobie tego do serca; ludzie zacni znikają, a nikt nie zwraca na to uwagi. Mimo że na skutek zła ginie sprawiedliwy,",
      "dozna pokoju. Na swym łożu spocznie ten, co postępuje uczciwie.",
      "Teraz zaś przystąpcie wy, synowie czarownicy, potomstwo cudzołożnicy i nierządnicy.",
      "Z kogo sobie podrwiwacie? Przeciw komu otwieracie usta, wywieszacie język? Czyż nie jesteście dziećmi buntu, potomstwem zakłamania?",
      "Przy terebintach płoniecie żądzą, pod każdym zielonym drzewem, mordercy dzieci w dolinach, w skalnych rozpadlinach!",
      "Gładkie głazy potoku są twoim udziałem, to one właśnie stanowią twój los! To dla nich wylewałaś libacje, składałaś dary ofiarne. Czy mam być z tego zadowolony?",
      "Na wysoko wznoszącej się górze rozstawiłaś swe łoże; tam także wstępowałaś, by składać ofiary.",
      "Za drzwiami i podwojami umieściłaś swój emblemat. Daleko ode Mnie obnażałaś się, wychodziłaś, poszerzałaś swe łoże, uzgadniałaś zapłatę z nimi, chętnie dzieląc łoże z nimi, oglądałaś rękę.",
      "Zanosiłaś obficie olejek królowi, namnożyłaś swoich wonności; powysyłałaś swoich posłańców daleko, zniżyłaś się aż do Szeolu.",
      "Natrudziłaś się wielu drogami, nigdy nie powiedziałaś: „To bezcelowe!” Znalazłaś życie swej „ręki”, dlatego nie dawałaś za wygraną.",
      "Kogo to obawiałaś się i przed kim czułaś lęk, że oszukiwałaś, a Mnie nie zachowywałaś w pamięci, nie brałaś sobie do serca? Czyż Ja nie zachowywałem spokoju i cierpliwości, więc się Mnie nie obawiałaś?",
      "Ja wyjawię twoją sprawiedliwość i twoje uczynki nie pomogą ci,",
      "gdy będziesz wołać, ani nie wybawią cię twoje bożki. Poniesie ich wszystkich wichura, zabierze powiew wiatru. Kto jednak Mi zaufa, odziedziczy ziemię, a moja święta góra stanie się jego własnością”.",
      "A powie on: „Wyrównujcie, wyrównujcie, torujcie drogę! Usuwajcie przeszkody z drogi mojego ludu!”",
      "Bo tak mówi Ten, który jest wysoki i wzniosły, którego tron jest wieczny, a imię Jego święte: „Na wysokościach wśród świętości zamieszkuję, jednak jestem wraz z poniżonym i zgnębionym na duchu, by ożywić ducha poniżonych, by ożywić serce zgnębionych.",
      "Bo nie na wieki będę spór prowadził ani nie na zawsze będę płonął gniewem, gdyż inaczej wyginąłby wobec Mnie duch i tchnienie, które Ja stworzyłem.",
      "Z powodu jego grzechu na krótko zapłonąłem gniewem i wymierzyłem mu cios z ukrycia, wśród uniesienia; jednak on szedł jako buntownik drogą swojego serca,",
      "Widziałem jego drogi, ale chcę go uleczyć i poprowadzić, zapewnić mu pokój, odpłacić mu pociechą. Tym, co u niego się smucą,",
      "stwarzam owoc warg. Pokój, pokój dalekim i bliskim! mówi Jahwe — Ja go uleczę!",
      "A występni są jak wzburzone morze, co nie może pozostać spokojne; muł i brud wyrzucają jego wody.",
      "Przewrotni nie zaznają pokoju” — mówi mój Bóg."
    ],
    [
      "„Wołaj donośnie, nie szczędź [głosu]! Jak trąba podnieś swój głos! Obwieszczaj mojemu ludowi jego bunt, domowi Jakuba jego grzech!",
      "Szukają Mnie każdego dnia i pragną poznać moje drogi, jak naród postępujący sprawiedliwie, co nie narusza prawa swego Boga. Pytają Mnie o sprawiedliwe sądy, pragną zbliżyć się do Boga:",
      "„Dlaczego pościmy, Ty zaś tego nie widzisz, umartwiamy się, a Ty tego nie zauważasz?” Bo w dzień waszego postu zajmujecie się interesami, a wszystkich waszych dłużników maltretujecie.",
      "Oto odbywacie post wśród sporów i sprzeczek, bijąc niegodziwą pięścią. Nie jest postem to, co czynicie obecnie, by miał być usłyszany wasz głos na wysokości.",
      "Czy to ma być post, w którym mam upodobanie, dzień, w którym człowiek się umartwia? Zwiesić głowę swą jak trzcina, położyć się w worze pokutnym i popiele — czy to możesz nazwać postem, dniem, co podoba się Jahwe?",
      "Czy raczej nie to jest pożądanym przez Mnie postem, rozerwać więzy nieprawości, rozwiązać pęta jarzma, wypuścić na wolność trzymanych w niewoli i pokruszyć wszelkie jarzmo?",
      "Czy nie [chodzi o to, by] dzielić swój chleb ze zgłodniałym, byś przyjął biednych, bezdomnych do swego domu? Gdy zobaczysz nagiego, żebyś go przyodział, a przed krewnym swoim byś nie uciekał?",
      "Wówczas twe światło rozbłyśnie jak jutrzenka, a twoje uzdrowienie szybko nastąpi; zbawienie twoje będzie postępować przed tobą, a chwała Jahwe pójdzie za tobą.",
      "Wtedy gdy zawołasz, Jahwe ci odpowie, będziesz wzywał pomocy, On zaś powie: „Oto jestem!” Kiedy wyłączysz ze swego środowiska ucisk, wskazywanie palcem i przewrotne słowo,",
      "podasz głodnemu swój chleb i człowieka zgnębionego nasycisz, wtedy światło twoje zabłyśnie w ciemności, a twój mrok stanie się jak południe.",
      "Jahwe będzie cię zawsze prowadził, nawet w miejscach pustynnych cię nasyci i kościom twoim przywróci młodość; staniesz się jak dobrze nawodniony ogród i jak źródło wody, co nie wysycha.",
      "Zostaną przez ciebie odbudowane prastare ruiny, wzniesiesz fundamenty wielu pokoleń; nazwą ciebie „naprawcą wyłomów”, „odnowicielem ruin”, by były zamieszkane.",
      "Jeśli powstrzymasz w szabat swe nogi, by nie załatwiać swych spraw w mój święty dzień, jeśli nazwiesz szabat „rozkoszą”, święty dzień Jahwe „chwalebnym”, jeśli go uczcisz przez odstąpienie od swych podróży, od załatwiania interesów i omawiania ich,",
      "wtedy znajdziesz u Jahwe upodobanie, Powiodę cię ponad wyżyny ziemi, sprawię, że będziesz pożywał dziedzictwo przodka twojego Jakuba” — bo usta Jahwe to wypowiedziały."
    ],
    [
      "Oto ręka Jahwe nie jest zbyt krótka, by wybawić, a Jego słuch nie jest zbyt przytępiony, by wysłuchać.",
      "To raczej wasze grzechy stanowią o rozdziale między wami a waszym Bogiem! Wasze występki sprawiają, że zakrył swoje oblicze przed wami, by nie wysłuchiwać.",
      "Bo wasze ręce splamione są krwią, a wasze palce grzechami, wasze wargi wypowiadają kłamstwo, wasz język szepce nieprawość.",
      "Nikt nie pozywa sprawiedliwie, nikt nie staje przed sądem uczciwie, ale opiera się jedynie na pozorach i mówi kłamstw poczyna udrękę, by zrodzić niegodziwość.",
      "Wysiadują jaja żmijowe, snują sieci pajęcze. Ten, co spożywa ich jaja — umiera; jeśli je rozbić — wypełza żmija.",
      "Ich osnowa nie przyda się na szatę, nie można okryć się tym, co zrobili, Dzieła ich są dziełami niegodziwymi, czyn zbrodniczy jest w ich rękach.",
      "Ich nogi spieszą ku temu, co złe; biegną, by przelać niewinną krew. Myśli ich są myślami niegodziwymi, spustoszenie i zbrodnia jest na ich szlakach.",
      "Nie znają drogi pokoju, prawość nie idzie ich śladami. Ścieżki swe czynią krętymi, każdy, kto nimi chodzi, nie zazna spokoju.",
      "Dlatego oddaliła się od nas prawość, nie dociera sprawiedliwość. Oczekiwaliśmy światła — a oto ciemność, blasku — a kroczymy w mroku.",
      "Jak niewidomi dotykamy po omacku ściany, jak pozbawieni wzroku szukamy jej niepewnie. Potykamy się w południe jak o zmierzchu, ciesząc się zdrowiem, jesteśmy jak umarli.",
      "Pomrukujemy wszyscy jak niedźwiedzie, jak gołębie — tak pogruchujemy stale. Oczekiwaliśmy prawości, ale nie nastała, zbawienia, ale ono pozostało daleko od nas.",
      "Bo liczne są nasze nieprawości wobec Ciebie, a nasze występki świadczą przeciw nam. Tak, jesteśmy świadomi naszych grzechów a nasze nieprawości — uznajemy je:",
      "bunt i niewierność wobec Jahwe, odstępstwo od naszego Boga, mówienie przewrotne i odstępcze, wypowiadanie z serca słów kłamliwych.",
      "Praworządność zaś została odsunięta a sprawiedliwość stoi z daleka. Tak, wierność chwieje się na placu, prostolinijność nie może znaleźć wstępu,",
      "tak że zabrakło wierności, ten zaś, co zła unika, staje się ofiarą grabieży. Jahwe to zobaczył i uznał za złe, że zabrakło praworządności.",
      "Zobaczył, że nikogo nie ma, i popadł w zdumienie, że nikt nie wystąpił. Wtedy przyszło Mu z pomocą Jego ramię, a Jego sprawiedliwość stała się dlań podporą.",
      "Przywdział więc sprawiedliwość niby pancerz i włożył hełm zbawienia na swą głowę; przywdział szaty pomsty jak odzienie i okrył się żarliwością niby płaszczem,",
      "wedle uczynków dokonuje pomsty. Gniewem zapłonął przeciw swoim wrogom, oburzeniem — przeciw swoim nieprzyjaciołom.",
      "Wtedy ujrzą od zachodu imię Jahwe, a od wschodu słońca Jego chwałę; bo przybędzie jak wzburzony potok, który spiętrza huragan Jahwe.",
      "Lecz do Syjonu przybędzie jako Wybawca i do nawróconych z grzechów spośród Jakuba — wyrocznia Jahwe.",
      "„Ja zaś, to jest moje przymierze z nimi — mówi Jahwe: Mój Duch, który spoczywa na tobie, i moje słowa, które włożyłem ci w usta, niech nie znikną z twoich ust i z ust twoich potomków, i z ust potomków twoich potomków — mówi Jahwe — teraz i na wieki”."
    ],
    [
      "Powstań, stań się światłością, bo nadeszło twoje światło, a chwała Jahwe wzeszła nad tobą!",
      "Bo oto ciemność spowija ziemię i mrok — narody, lecz nad tobą rozbłyśnie Jahwe, a Jego chwała ukaże się nad tobą.",
      "Skierują się narody ku twojej światłości, a królowie — ku wschodzącemu twojemu blaskowi.",
      "Podnieś dookoła swe oczy i spójrz: Oni wszyscy zbierają się, przychodzą do ciebie. Twoi synowie przychodzą z daleka, a twoje córki są niesione na ramionach.",
      "Wtedy będziesz patrzyła i rozpromienisz się, twoje serce zadrży i rozszerzy się, bo bogactwo morza do ciebie napłynie, zasoby narodów przybędą do ciebie",
      "Pokryje cię mnóstwo wielbłądów, dromadery z Madian i Efa, wszystkie one przychodzą z Szeba. Przynoszą złoto i kadzidło i obwieszczają chwałę Jahwe.",
      "Wszystkie owce Kedara zbierają się ku tobie, barany Nebajot są do twych usług, występują jako miła ofiara na mój ołtarz; w ten sposób wsławię twój wspaniały dom.",
      "Kim są ci, którzy nadciągają niby obłoki, jak gołębie do swych gołębników?",
      "Tak, dla Mnie gromadzą się okręty, statki Tarszisz na czele, by przywieźć twoich synów z daleka, ich srebro i złoto wraz z nimi, dla imienia Jahwe, twego Boga, i dla Świętego Izraela, bo ciebie wsławił.",
      "Cudzoziemcy budują twoje mury, a ich królowie służą tobie; bo w swoim gniewie dotknąłem ciebie, lecz w swej przychylności okażę ci miłosierdzie.",
      "Bramy twoje pozostaną zawsze otwarte, ani w dzień, ani w nocy nie będą zamykane, by wnosić do ciebie zasoby narodów pod wodzą ich królów.",
      "(Tak, naród i królestwo, które nie będzie ci służyć — upadnie, a narody te całkowicie zostaną zniszczone).",
      "Wspaniałość Libanu przybędzie do ciebie, jałowce, świerki wraz z cyprysami, by ozdobić święte moje miejsce: chcę wsławić miejsce moich nóg!",
      "Z pokłonem przybywają do ciebie synowie tych, co cię uciskali, (oddają pokłon aż do twoich stóp wszyscy) ci, co tobą gardzili, i nazywają cię miastem Jahwe, Syjonem Świętego Izraela.",
      "Zamiast być opuszczoną, znienawidzoną, do której nikt nie przychodził, czynię ciebie chlubą bez końca, radością z pokolenia na pokolenie.",
      "Będziesz ssała mleko narodów, u piersi królewskich ssać będziesz. Wtedy poznasz, że Ja jestem Jahwe, który cię zbawia, i twój Odkupiciel, Mocny Jakuba.",
      "Zamiast miedzi przyniosę złoto, zamiast żelaza przyniosę srebro, zamiast drewna miedź, a zamiast kamieni żelazo. Ustanowię zaś pokój jako twego nadzorcę, jako twego zwierzchnika — sprawiedliwość.",
      "Nie usłyszy się już o przemocy w twoim kraju, ani o spustoszeniu i gwałcie w twoich granicach. Nazwiesz „zbawieniem” swoje mury, a swoje bramy „chwałą”.",
      "Słońce ci już nie będzie służyć jako światło dnia ani jako poświata nocy nie będzie ci świecił księżyc, lecz Jahwe będzie dla ciebie wiecznym światłem, a twój Bóg stanie się dla ciebie wspaniałym blaskiem.",
      "Twoje słońce już nie zajdzie, a twój księżyc nie zniknie, bo Jahwe będzie dla ciebie wiecznym światłem i skończą się dni twojego smutku.",
      "Naród twój będzie się składał tylko ze sprawiedliwych, na wieki odziedziczą ziemię jako odrośl szczepu Jahwe, dzieło Jego rąk ku uwielbieniu.",
      "Najmniejszy rozrośnie się w tysiąc, a najbardziej znikomy w potężny naród. To Ja, Jahwe, dokonam tego w swoim czasie."
    ],
    [
      "Duch Jahwe, Pana, nade mną, ponieważ namaścił mnie Jahwe. Posłał mnie, był głosił radosną nowinę ubogim, bym uzdrowił tych, których serca złamane, bym obwieścił uwięzionym uwolnienie, zakutym w kajdany wolność,",
      "bym obwoływał rok łaskawości Jahwe, dzień obrachunku dla naszego Boga, abym pocieszał wszystkich, co się smucą,",
      "bym przyniósł radość płaczącym Syjonu, bym udzielił im ozdoby zamiast prochu, olejku radości zamiast żałobnego całunu, radosnej pieśni zamiast przygnębienia. Nazwą ich „drzewami sprawiedliwości”, „szczepem Jahwe” dla Jego chwały.",
      "Wtedy odbudują prastare ruiny, wzniosą dawne rumowiska, odnowią opustoszałe miasta, rumowiska dawnych pokoleń.",
      "Wtedy zatrzymają się [tu] obcokrajowcy, by wypasać wasze trzody, cudzoziemcy staną się waszymi rolnikami i pracownikami winnic.",
      "Wy zaś będziecie nazwani kapłanami Jahwe, sługami naszego Boga zwać was będą. Będziecie używać dóbr narodów i przyozdobicie się ich bogactwem.",
      "Ponieważ hańba wasza była podwójna, wstyd i ślina stały się waszym udziałem, dlatego też w waszym kraju odziedziczycie w dwójnasób: wieczna radość stanie się waszym udziałem.",
      "Bo Ja, Jahwe, miłuję praworządność, nienawidzę bezprawnego rabunku. Daję im rzetelną zapłatę i wieczne przymierze chcę zawrzeć z nimi.",
      "Wśród narodów będzie znane ich potomstwo i ich potomni wśród ludów. Wszyscy, co ich ujrzą, uznają, że są oni potomstwem, które pobłogosławił Jahwe.",
      "Pełnej radości doznaję w Jahwe, niech cieszy się moja dusza w mym Bogu, bo przyodział mnie w szaty zbawienia. Owinął mnie płaszczem sprawiedliwości jak oblubieniec, który zakłada zwój, i jak oblubienica, zdobna w swoje klejnoty.",
      "Bo jak ziemia sprawia wzrost swoich roślin i jak ogród sprawia, że kiełkują jego zasiewy, tak Pan, Jahwe, każe wzejść sprawiedliwości, a pieśń pochwalna [rozlegnie się] wobec wszystkich ludzi."
    ],
    [
      "Z powodu Syjonu nie mogę milczeć i z powodu Jerozolimy nie zaznam spokoju, dopóki jak zorza nie wzejdzie jej sprawiedliwość, a jej zbawienie jak gorejąca pochodnia.",
      "I ujrzą narody twą sprawiedliwość, a wszyscy królowie twoją chwałę; nazwą cię nowym imieniem, które usta Jahwe określą.",
      "Staniesz się wspaniałą koroną w ręku Jahwe i królewskim diademem w dłoni twego Boga.",
      "Nie będą cię już nazywać „Porzucona”, a ziemi twej nie będą już nazywać „Opuszczona”, lecz będą cię nazywać „Moje upodobanie”, a ziemię twoją — „Poślubiona”. Bo Jahwe znalazł upodobanie w tobie, a twoja ziemia będzie poślubiona.",
      "Bo jak młodzieniec poślubia dziewicę, tak cię poślubi Ten, co cię zbudował. Tak jak oblubieniec raduje się swoją oblubienicą; podobnie będzie się tobą radować twój Bóg.",
      "Na twoich murach, Jerozolimo, wystawiłem strażników. Przez cały dzień i całą noc nigdy nie mają zamilknąć. Wy, co pamiętacie o Jahwe, nie powinniście zaznać spokoju.",
      "Także Jemu nie dawajcie spokoju, dopóki nie podniesie i nie umocni, dopóki nie uczyni Jerozolimy chwałą na ziemi.",
      "Poprzysiągł Jahwe na swoją prawicę i na mocne swoje ramię, że nie da już więcej twego zboża na pożywienie twoim nieprzyjaciołom, że nie będą pili obcy twego wina, nad którym się trudziłaś.",
      "Raczej ci, co zbierali zboże, niech je spożywają i niech chwalą Jahwe; ci, co wino zbierają, niech je piją w moim świętych przedsionkach.",
      "Przechodźcie, przechodźcie przez bramy! Torujcie drogę ludowi! Wyrównujcie, wyrównujcie trakt, oczyszczajcie z kamieni! Wznieście znak dla narodów!",
      "Oto Jahwe obwieszcza po krańce ziemi: „Powiedzcie córze Syjonu: Oto nadchodzi twoje zbawienie! Oto Jego zapłata jest z Nim, a przed Nim — Jego odpłata.",
      "Będą go nazywać „świętym narodem”, „odkupionymi Jahwe”, ciebie zaś będą nazywać „Poszukiwaną”, „Miastem nie opuszczonym”."
    ],
    [
      "„Kim jest ten, co przybywa z Edomu, w szkarłatnych szatach z Bosry? On, pełen majestatu, w swym stroju, krocząc w pełni swej mocy?” „To Ja jestem, który mówi sprawiedliwie, potężny w wybawianiu!”",
      "„Dlaczego czerwona jest twoja szata i twoje odzienie jak tłoczącego prasę?”",
      "„Prasę toczyłem samotnie, żaden z narodów nie był ze Mną. Podeptałem ich w swoim gniewie i przygniotłem w swoim uniesieniu. Oto prysnęła ich krew na moje szaty, całe swoje odzienie poplamiłem.",
      "Bo dzień pomsty [obmyśliłem] w swym sercu, a rok mojego odkupienia nadszedł.",
      "Gdy spojrzałem i nie było nikogo, kto by pomógł, i gdy zdziwiłem się, że nikt nie przyszedł z pomocą, wtedy wsparło Mnie moje ramię i mój gniew Mnie wspomógł.",
      "Tak więc podeptałem narody w swoim gniewie, zmiażdżyłem je w swej zapalczywości, krwi ich pozwoliłem spłynąć na ziemię!”",
      "Chcę wspominać dobrodziejstwa Jahwe, pełne chwały czyny Jahwe, według wszystkiego, co wyświadczył nam Jahwe, oraz [z powodu] wielu przejawów dobroci dla domu Izraela; wyświadczył On je według swego miłosierdzia i według wielkiej swej łaskawości.",
      "On przecież powiedział: „Oni są jednak moim narodem, synami, którzy nie sprawią zawodu”. Wtedy stał się On dla nich Wybawcą.",
      "we wszystkich ich przeciwnościach. Nie posłaniec ani anioł to Jego oblicze ich wybawiło. W swej miłości i miłosierdziu On ich odkupił, wziął ich na siebie i nosił ich od niepamiętnych dni.",
      "Oni zaś zbuntowali się i zasmucali Jego świętego Ducha. Wówczas stał się ich wrogiem i zaczął walczyć z nimi.",
      "Wtedy przypomnieli sobie pradawne dni, Mojżesza i jego naród. Gdzie jest Ten, co wyprowadził z morza pasterza swojej trzody? Gdzie jest Ten, co umieścił w jego wnętrzu swego świętego Ducha?",
      "Który sprawił, że szło po prawicy Mojżesza Jego pełne chwały ramię, które rozdzieliło przed nimi morze, zapewniając sobie imię na wieki?",
      "Ten, który sprawił, że szli przez głębiny jak rumak na pustyni, nie potykając się wcale,",
      "jak bydło, co schodzi do doliny? Duch Jahwe zapewnił im wypoczynek. Tak, prowadziłeś swój lud, zapewniając sobie imię na wieki.",
      "Spójrz z nieba i patrz ze swojego świętego, wspaniałego mieszkania! Gdzież Twoja gorliwość i Twoja moc, wewnętrzne Twoje poruszenie? Nie powstrzymuj swego miłosierdzia!",
      "Jesteś przecież naszym Ojcem! Bo Abraham nie zna nas, a Izrael nie chce o nas wiedzieć. Ty zaś, Jahwe, jesteś naszym Ojcem, „Nasz Zbawca” brzmi Twe imię od dawna.",
      "Dlaczego pozwalasz nam, Jahwe, zbaczać z Twoich dróg, czynisz twardym nasze serce, by nie lękało się Ciebie? Zwróć się [ku nam] ze względu na swe sługi, na pokolenia, które są Twym dziedzictwem!",
      "Dlaczego wtargnęli niegodziwcy do Twego świętego miejsca, nasi nieprzyjaciele podeptali Twoją świątynię?",
      "Jesteśmy tacy, jak gdybyś od wieków nie panował nad nami, jak gdyby Twoje imię nie zostało wezwane nad nami."
    ],
    [
      "Obyś rozdarł niebiosa i zstąpił, przed Tobą zadrżałyby góry!",
      "Jak ogień, co chrust spala, co wodę wprawia w stan wrzenia, tak, by obwieścić Twe imię twym wrogom, przed Tobą drżą narody,",
      "gdy dokonujesz rzeczy strasznych, których nie oczekiwaliśmy.",
      "Od wieków nie słyszano, ani ucho nie słyszało, ani oko nie widziało żadnego boga oprócz Ciebie, który pomagał tym, co Mu ufają.",
      "Obyś wychodził naprzeciw tym, co pełnią sprawiedliwość, co pamiętają o Twoich drogach. Oto jesteś zagniewany, a my zgrzeszyliśmy przeciw Tobie, od dawna zbuntowaliśmy się.",
      "Wszyscy staliśmy się podobni do nieczystych i jakby splamioną szmatą jest cała nasza sprawiedliwość. Zwiędliśmy wszyscy jak liście, a nasze grzechy jak wiatr nas poniosły.",
      "Nikt nie wzywał Twego imienia, nie zerwał się, by się Ciebie uchwycić, bo zakryłeś swe oblicze wobec nas i wydałeś nas w moc naszego grzechu.",
      "A teraz, Jahwe, jesteś naszym Ojcem, jesteśmy gliną, Ty zaś nas ukształtowałeś, wszyscy jesteśmy dziełem Twoich rąk.",
      "Nie gniewaj się, Jahwe, tak bardzo, nie pamiętaj na zawsze grzechu! Skieruj że Twój wzrok: wszyscy jesteśmy Twoim ludem!",
      "Święte Twoje miasta stały się pustynią, Syjon został opuszczony, Jerozolima stała się odludziem.",
      "Święty i wspaniały nasz dom, gdzie wychwalali Cię nasi przodkowie, stał się pastwą ognia, a wszystko, co dla nas najdroższe, zmieniło się w rumowisko.",
      "Czy możesz pozostać na to obojętny, Jahwe? Możesz milczeć i nas tym bardziej poniżyć?"
    ],
    [
      "Pozwoliłem się szukać tym, co o Mnie nie pytali, i znaleźć się tym, co Mnie nie szukali; mówiłem: „Oto jestem! Oto jestem!” do narodu, który nie wzywał mojego imienia.",
      "Otwieram swe ramiona przez cały dzień ku narodowi opornemu i buntowniczemu, ku chodzącym drogą daleką od dobra, według własnych swoich zamysłów,",
      "ku narodowi, który Mnie przywodzi do gniewu bez umiaru, stale. Składają ofiary w ogrodach, spalają kadzidła na cegłach,",
      "przesiadują w grobowcach, nocują w jaskiniach, spożywają wieprzowinę, a nieczyste sosy są w ich naczyniach.",
      "Mówią oni: „Zostań tam, gdzie jesteś, nie zbliżaj się do mnie, bo uczynię cię poświęconym!” Ci właśnie są dymem w moich nozdrzach, ziejącym ogniem przez cały dzień.",
      "Patrz, to jest napisane wobec Mnie, nie będę milczał, dopóki im nie odpłacę",
      "za ich grzechy, a także za grzechy ich przodków — mówi Jahwe którzy w górach palili kadzidło i na wyżynach Mi urągali. Odpłacę im za ich uczynki na ich głowę, oddam, co należy, w ich zanadrze.",
      "Tak mówi Jahwe: Podobnie jak znajduje się sok w winnym gronie i mówi się: „Nie niszcz go, bo jest w nim błogosławieństwo!” tak samo postąpię ze względu na swoje sługi, nie niszcząc wszystkiego.",
      "Sprawię, że wyjdzie z Jakuba potomstwo i z Judy ten, co odziedziczy moje góry. Moi wybrani je odziedziczą i moi słudzy tam zamieszkają.",
      "Saron stanie się pastwiskiem owiec, dolina zaś Akor legowiskiem bydła, dla mojego narodu, który Mnie szuka.",
      "Natomiast wy, którzy porzuciliście Jahwe, zapomnieliście o mojej świętej górze, którzy zastawiacie stół dla Gada, napełniacie czarę dla Meniego,",
      "was przeznaczam dla miecza, wszyscy padniecie wśród rzezi. Albowiem wołałem i nie odpowiedzieliście, mówiłem, a nie słuchaliście, lecz czyniliście to, co złe w moich oczach, wybieraliście to, co Mi się nie podoba.",
      "Dlatego tak mówi Jahwe, Pan: Oto moi słudzy będą jedli, wy zaś będziecie cierpieć głód; oto moi słudzy będą pili, wy zaś będziecie cierpieć pragnienie; oto moi słudzy będą się radować, wy zaś będziecie doznawać wstydu;",
      "oto moi słudzy będą śpiewać w uniesieniu serca, wy zaś będziecie krzyczeć w rozpaczy serca, będziecie zawodzić, złamani na duchu.",
      "Pozostawicie swe imię jako przekleństwo moim wybranym: „Niech cię zabije Pan, Jahwe!” Słudzy zaś moi będą nazwani innym imieniem.",
      "Ktokolwiek będzie sobie błogosławił w kraju, niech błogosławi przez wiernego Boga; kto będzie przysięgał w kraju, niech przysięga na wiernego Boga! Bo zapomnieniu uległy poprzednie cierpienia, bo znikły sprzed moich oczu.",
      "Bo oto stwarzam nowe niebo i nową ziemię; nie będą już wspominać dawniejszych, nikomu na myśl nie przyjdą.",
      "Raczej cieszcie się i radujcie bez końca z tego, co Ja stwarzam. Bo oto stwarzam Jerozolimę jako radość, a jej lud jako wesele.",
      "Cieszyć się będę z Jerozolimy i radować z mojego ludu. Nie będzie już w niej słychać głosów płaczu ani narzekania.",
      "Nie będzie tam już niemowlęcia żyjącego kilka dni ani starca, który by nie dopełnił swoich dni. Najmłodszy umrze mając sto lat, a kto by nie osiągnął stu lat, będzie uważany za podpadłego pod klątwę.",
      "Wybudują domy i będą w nich mieszkać, będą zakładać winnice i pożywać ich owoce.",
      "Nie pobudują, by kto inny zamieszkał, nie będą sadzić, by kto inny spożywał. Bo podobny do długich lat drzewa będzie wiek mojego ludu. Tego, co uczyniły ich ręce, niech używają moi wybrani.",
      "Nie będą się trudzić daremnie ani wydawać na świat potomstwa ku zgubie; bo są oni potomstwem błogosławionym przez Jahwe i dalsze pokolenia wraz z nimi.",
      "Wtedy będzie tak, że zanim zawołają — Ja odpowiem, a gdy jeszcze będą mówić — Ja wysłucham.",
      "Wilk i jagnię będą się paść zgodnie, a lew będzie jadł siano niby wół, wąż zaś będzie miał proch za pokarm. Nie będą wyrządzać krzywdy ani sprawiać zagłady na całej mojej świętej górze — mówi Jahwe."
    ],
    [
      "Tak mówi Jahwe: Niebo jest moim tronem, a ziemia podnóżkiem moich nóg. Co to za dom, który chcecie Mi wybudować? Co to za miejsce, gdzie miałbym spocząć?",
      "Przecież to wszystko uczyniły moje ręce, wszystko to jest moje — wyrocznia Jahwe. Spoglądam na ubogiego, złamanego na duchu, który drży wobec mego słowa.",
      "Kto zabija wołu, jest też mordercą ludzi, kto ofiaruje barana, jest też dusicielem psa, kto składa ofiarę z pokarmów, spożywa też krew wieprzową, kto ofiaruje kadzidło, oddaje też cześć bożkowi. Podobnie jak oni upodobali sobie swoje drogi, a ich obrzydliwe bożki przypadły im do serca,",
      "tak i Ja wybiorę dla nich strapienia i to, co budzi w nich trwogę, sprowadzę na nich. Bo gdy wołałem, nikt nie odpowiadał, mówiłem, a nie słuchali, lecz czynili, co było złe w moich oczach, i wybierali to, w czym nie mam upodobania.",
      "Słuchajcie słowa Jahwe, wy, którzy z lękiem zachowujecie Jego słowo: Wasi bracia, którzy was nienawidzą, odrzucają was z powodu mojego imienia. [Mówią:] „Niech Jahwe okaże swą chwałę, byśmy mogli współuczestniczyć w waszej radości!” Oni jednak doznają hańby.",
      "Słuchaj! Zgiełk od strony miasta! Słuchaj! Od strony świątyni! Słuchaj! Jahwe dokonuje odpłaty na swoich wrogach.",
      "Zanim ogarnęły ją skurcze porodu, porodziła syna; zanim przyszły na nią bóle, wydała na świat męskiego potomka.",
      "Kto słyszał coś podobnego, kto widział coś takiego? Czy może się kraj urodzić w ciągu jednego dnia? Czy rodzi się naród od jednego razu? Bo ledwo ogarnęły Syjon bóle, już porodził swe dzieci!",
      "Czy Ja otworzę łono i nie pozwolę urodzić? — mówi Jahwe Czy Ja, który pozwalam rodzić, zamknę łono? — mówi twój Bóg.",
      "Radujcie się wraz z Jerozolimą i weselcie się w niej wszyscy, co ją miłujecie! Cieszcie się z nią, rozradowani, wy wszyscy, co się nad nią smuciliście,",
      "byście się w pełni nasycili karmiącą piersią jej pociechy, byście ssali i rozkoszowali się piersią jej chwały.",
      "Tak bowiem mówi Jahwe; Oto skieruję ku niej pokój jak rzekę i jak rwący potok bogactwo narodów. Niemowlęta jej będą noszone na ramionach i na kolanach je pieścić będą.",
      "Jak kogoś pociesza jego matka, tak samo Ja was będę pocieszać; w Jerozolimie doznacie pociechy.",
      "Gdy to zobaczycie, rozraduje się wasze serce, a wasze kości wyrosną jak świeża zieleń. Tak da się poznać ręka Jahwe Jego sługom, a Jego gniew — Jego nieprzyjaciołom.",
      "Bo oto nadejdzie Jahwe jak ogień, Jego wozy wojenne będą jak nawałnica, by rozpętać żar Jego gniewu i Jego groźbę ognistymi płomieniami.",
      "Bo wśród ognia sądzi Jahwe całą ziemię i swoim mieczem — wszelkie ciało; liczni są zabici przez Jahwe,",
      "Ci, co się oczyszczają i poświęcają dla ogrodów, [by wejść] za kimś innym, kto jest już w środku, ci, co spożywają wieprzowinę, mięso płazów i myszy, ulegną wszyscy razem zagładzie — wyrocznia Jahwe.",
      "Ja zaś (znam ich uczynki i ich myśli) przybywam, by zebrać wszystkie narody i języki; niech przyjdą i zobaczą moją chwałę.",
      "Wzniosę zaś wśród nich znak i wyślę tych, co spośród nich ocaleli, do narodów: do Tarszisz, Put, Lud, Meszek, Rosz, Tubal i Jawan, do dalekich wysp, które nie słyszały wieści o Mnie i nie ujrzały mojej chwały. Oni to będą głosić moją chwałę wśród narodów.",
      "Przyprowadzą oni wszystkich waszych braci spośród wszystkich narodów jako dar ofiarny dla Jahwe, na koniach i na wozach, w lektykach, na mułach i na dromaderach, na moją świętą górę, do Jerozolimy — mówi Jahwe — podobnie jak przynoszą synowie Izraela dary ofiarne w naczyniach czystych do świątyni.",
      "Z nich także wezmę sobie kapłanów i lewitów — mówi Jahwe.",
      "Tak, podobnie jak nowe niebo i jak nowa ziemia, którą stwarzam, przetrwają wobec Mnie — wyrocznia Jahwe — tak przetrwa wasze potomstwo i wasze imię.",
      "Każdego miesiąca o nowiu, każdego tygodnia w szabat przyjdą wszyscy ludzie, by oddać Mi pokłon — mówi Jahwe.",
      "Gdy więc wyjdą, ujrzą zwłoki ludzi, którzy zbuntowali się przeciw Mnie. Bo ich robak nie umrze, a ich ogień nie zgaśnie; staną się przedmiotem wstrętu dla wszelkiego stworzenia."
    ]
  ],
  [
    [
      "Słowa Jeremiasza, syna Chelkiasza, z rodu kapłańskiego, który był w Anatot, w ziemi Beniamina.",
      "Do niego zostało skierowane słowo Jahwe za czasów Jozjasza, syna Amona, króla judzkiego, w trzynastym roku jego panowania,",
      "i następnie za czasów Jojaqima, syna Jozjasza, króla judzkiego, aż do końca jedenastego roku Sedecjasza, syna Jozjasza, króla judzkiego, aż do uprowadzenia w niewolę [mieszkańców] Jerozolimy w piątym miesiącu.",
      "Słowo Jahwe zostało skierowane do mnie w ten sposób:",
      "„Zanim ukształtowałem cię w łonie matki, znałem cię, nim przyszedłeś na świat, poświęciłem cię, prorokiem dla narodów ustanowiłem cię”.",
      "I rzekłem: „Ach, Panie, Jahwe, przecież nie umiem mówić, bo jestem młodzieńcem!”",
      "Jahwe zaś odpowiedział mi: Nie mów: „jestem młodzieńcem”, gdyż pójdziesz, do kogokolwiek cię poślę, i będziesz mówił, cokolwiek tobie polecę.",
      "Nie lękaj się ich, bo jestem z tobą, by cię chronić — wyrocznia Jahwe.",
      "I wyciągnąwszy swą rękę, dotknął Jahwe moich ust i rzekł mi: „Oto kładę moje słowa w twoje usta.",
      "Spójrz, daję ci dzisiaj władzę nad narodami i nad królestwami, byś wyrywał i obalał, byś niszczył i burzył, byś budował i sadził”.",
      "I skierował Jahwe następujące słowa do mnie: „Co widzisz, Jeremiaszu?” Odrzekłem: „Widzę gałązkę drzewa „czuwającego”.",
      "Jahwe zaś rzekł do mnie: „Dobrze widzisz, bo czuwam nad moim słowem, by je wypełnić”.",
      "Po raz drugi skierował Jahwe swoje słowo do mnie: „Co widzisz?” Odpowiedziałem: „Widzę wrzący kocioł, a jego zawartość [pochylona] jest od strony północnej”.",
      "I rzekł do mnie Jahwe: „Od północy rozszaleje zagłada na wszystkich mieszkańców ziemi.",
      "Zwołam bowiem wszystkie królestwa Północy — wyrocznia Jahwe — przyjdą i ustawią każdy swój tron u wejścia do bram Jerozolimy przeciw wszystkim jej murom dookoła i przeciw wszystkim miastom judzkim.",
      "I wydam wyrok na nie za całą ich niegodziwość, iż opuścili mnie, a palili kadzidło obcym bogom i hołd oddawali dziełom rąk swoich.",
      "Ty zaś przepasz swoje biodra, wstań i mów wszystko, co ci rozkażę. Nie lękaj się ich, bym cię czasem nie napełnił lękiem przed nimi.",
      "A ja oto czynię cię dzisiaj twierdzą warowną, kolumną ze stali i murem spiżowym przeciw całej ziemi, przeciw królom judzkim i ich przywódcom, ich kapłanom i ludowi tej ziemi.",
      "Będą walczyć przeciw tobie, ale nie zdołają cię [zwyciężyć], gdyż ja jestem z tobą — wyrocznia Jahwe — by cię ochraniać”."
    ],
    [
      "Słowo Jahwe zostało do mnie skierowane w ten sposób:",
      "Idź i głoś publicznie w Jerozolimie: To mówi Jahwe:",
      "Izrael jest świętością Jahwe, pierwszym plonem Jego zbiorów. Ci wszyscy, którzy go spożywają, stają się winni, spotka ich nieszczęście — wyrocznia Jahwe”.",
      "Słuchajcie słowa Jahwe, domu Jakuba, wszystkie pokolenia domu Izraela!",
      "To mówi Jahwe: „Jaką nieprawość znaleźli we mnie wasi ojcowie, że odeszli daleko ode mnie? Poszli za nicością, i stali się sami nicością.",
      "Nie mówili zaś: „Gdzie jest Jahwe, który nas wyprowadził z kraju egipskiego, wiódł nas przez pustynię, przez ziemię bezpłodną, pełną rozpadlin, przez ziemię suchą i ciemną, przez ziemię, której nikt nie może przebyć ani w niej zamieszkać?”",
      "A ja wprowadziłem was do ziemi urodzajnej, byście spożywali jej owoce i jej zasoby. Weszliście i zbezcześciliście moją ziemię, uczyniliście z mojej posiadłości miejsce pełne odrazy.",
      "Kapłani nie mówili: Gdzie jest Jahwe? Uczeni w Piśmie nie uznawali mnie; pasterze zbuntowali się przeciw mnie; prorocy głosili wyrocznie na korzyść Baala i chodzili za tymi, którzy nie dają pomocy.",
      "Dlatego będę nadal prowadził spór z wami — wyrocznia Jahwe — i dzieci waszych dzieci będę oskarżał.",
      "Przejdźcie na brzegi Kittim i zobaczcie, poślijcie do Kedar i zbadajcie starannie, czy stało się tam coś podobnego.",
      "Czy jakiś naród zmienił swoich bogów? A te przecież nie są wcale bogami! Mój zaś naród zamienił swoją chwałę na to, co nie może pomóc!",
      "Niech cię na to ogarnie osłupienie, niebo, groza i drżenie wielkie — wyrocznia Jahwe!",
      "Bo podwójne zło popełnił mój naród: opuścili mnie, źródło żywej wody, żeby wykopać sobie cysterny, cysterny popękane, które nie utrzymują wody.",
      "Czy Izrael jest może sługą albo niewolnikiem z urodzenia? Dlaczego stał się łupem,",
      "nad którym ryczą lwy, wydając swój głos? Zamieniono ziemię jego w pustkowie, jego spalone miasta zostały pozbawione mieszkańców.",
      "Nawet synowie Nof i Tachpanches ostrzygli ci głowę.",
      "Czy nie sprawiło tego twoje odstępstwo od Jahwe, twego Boga (gdy On prowadził cię w drodze?)",
      "A teraz po co chodzisz do Egiptu, aby pić wodę z Nilu? Po co chodzisz do Asyrii, aby pić wodę z Rzeki?",
      "Twoja niegodziwość cię karze, a twoje niewierności cię osądzają. Wiedz zatem i przekonaj się, jak przewrotne i pełne goryczy jest to, że opuściłaś Jahwe, swego Boga, a nie odczuwałaś lęku przede mną — wyrocznia Jahwe Zastępów.",
      "Od dawna bowiem złamałaś swoje jarzmo, zerwałaś swoje więzy. Powiedziałaś sobie: „Nie będę służyć!” Na każdym więc wysokim pagórku i pod każdym zielonym drzewem pokładałaś się jako nierządnica.",
      "A ja zasadziłem ciebie jako szlachetną latorośl winną, szczep zupełnie prawdziwy. Jakże więc zmieniłaś się w dziki krzew, zwyrodniałą latorośl?",
      "Nawet jeśli obmyjesz się ługiem sodowym i dodasz wiele ługu drzewnego, pozostanie wina twoja wobec mnie jak skaza — wyrocznia Jahwe.",
      "Jak możesz mówić: „Nie uległam skażeniu, nie chodziłam za Baalami?” Spójrz na swe postępowanie w Dolinie, przyznaj, coś uczyniła! Młoda, szybkonoga wielbłądzica, brykająca na wszystkie strony,",
      "wyrywając się na pustynię w swej niepohamowanej namiętności chwyta łapczywie powietrze. Któż powstrzyma jej żądzę? Ktokolwiek jej szuka, nie musi się trudzić: znajdzie ją w miesiącu jej rui.",
      "Uważaj na swoje nogi, aby nie stały się bose, i na swoje gardło, aby nie wyschło! Lecz ty mówisz: „Na próżno! Nie! Kocham bowiem obcych i pójdę za nimi!”",
      "Jak złodziej pełen jest hańby, gdy zostanie schwytany, tak okrył się wstydem dom Izraela: oni, ich królowie i przywódcy, ich kapłani i prorocy.",
      "Ci, którzy mówią do drzewa: „ty jesteś moim ojcem”, a do kamienia: „ty mnie zrodziłeś”, do mnie zaś zwracają się plecami, a nie twarzą, a gdy ich spotka nieszczęście, wołają: „Przybądź, wybaw nas!”",
      "Gdzież są twoi bogowie, których sobie uczyniłaś? Niech przybędą na pomoc, jeżeli cię mogą wybawić, gdy spadnie na ciebie nieszczęście! Bo ile masz miast, tyle też bogów swoich, Judo!",
      "Dlaczego się ze mną sprzeczacie? Wszyscy zgrzeszyliście przeciw mnie — wyrocznia Jahwe.",
      "Na próżno karałem synów waszych: nie przyjęli tego jako nauki. Prorocy wasi stali się pastwą waszego miecza niby lwa siejącego spustoszenie.",
      "Jakimże pokoleniem jesteście! Oto słowo Jahwe: Czy byłem pustynią dla Izraela albo krainą ciemności? Dlaczego mówi mój lud: „Wyzwoliliśmy się! Nie przyjdziemy już więcej do Ciebie!”",
      "Czy panna zapomni swoich klejnotów, a narzeczona swych przepasek? Mój naród jednak zapomniał o mnie od niezliczonych już dni!",
      "O jak dobrze znane ci są drogi, by szukać miłostek! Dlatego też nawykło twoje postępowanie do nieprawości.",
      "Nawet na kraju twoich szat znajduje się krew ubogich bez winy, których nie przychwyciłaś na włamaniu. Mimo to wszystko",
      "mówisz: „Jestem niewinna! Jego gniew odwrócił się zapewne ode mnie”. Oto jestem, by cię osądzić, za to, że powiedziałaś: „Nie zgrzeszyłam”.",
      "Jak bardzo stałaś się nikczemna, zmieniając swe postępowanie! Tak samo Egipt uczyni ci zawód, jak zostałaś zawiedziona przez Asyrię.",
      "Także stamtąd wyjdziesz z rękoma na głowie, gdyż Jahwe odrzucił tych, w których pokładasz nadzieję, i nie powiedzie się tobie z nimi."
    ],
    [
      "[Słowo Boże zostało do mnie skierowane w ten sposób]: „Jeżeli mąż porzuci swą żonę, a ona odejdzie od niego i poślubi innego męża, czy może on jeszcze do niej wrócić? Czy ta ziemia nie została całkowicie zbezczeszczona? A ty, coś z wielu przyjaciółmi cudzołożyła, masz wrócić do mnie? — wyrocznia Jahwe.",
      "Podnieś swe oczy na pagórki i patrz: gdzie jest miejsce, na którym nie dopuszczałaś się nierządu? Na drogach siadywałaś [czekając] na nich, jak Arab na pustyni, i zbezcześciłaś ziemię swym nierządem i swą przewrotnością.",
      "Ustały zimowe ulewy i deszcze wiosenne nie spadły. Mimo to miałaś nadal czoło niewiasty cudzołożnej — nie chciałaś się zawstydzić.",
      "Czy nawet wtedy nie wołałaś do mnie: „Mój Ojcze! Ty jesteś przyjacielem moich młodych lat!",
      "Czy będzie się gniewał na wieki albo na zawsze żywił urazę?” Tak mówiłaś, a popełniałaś przewrotności i udawało się tobie.",
      "Rzekł do mnie Jahwe w dniach Jozjasza, króla: „Czy widziałeś, co zrobił Izrael-Odstępca? Chodził na każdą wysoką górę i pod każde zielone drzewo i uprawiał tam nierząd.",
      "Pomyślałem: „Gdy to wszystko uczynił Izrael-Odstępca, powróci do mnie”. Ale nie powrócił. I zobaczyła to niegodziwa siostra jego, Juda.",
      "Zobaczyła, że za wszystkie czyny nierządne, jakie popełnił Izrael-Odstępca, odrzuciłem go, dając mu list rozwodowy. Lecz nie zatrwożyła się niegodziwa siostra jego; poszła także i ona cudzołożyć.",
      "Przez lekkomyślność swoją stała się cudzołożnicą i zbezcześciła ziemię, czyniąc nierząd z kamieniem i drzewem.",
      "Także z tego wszystkiego nie nawróciła się do mnie niegodziwa siostra jego Juda całym sercem, lecz pozornie — wyrocznia Jahwe”.",
      "Wtedy Jahwe powiedział do mnie: „Izrael-Odstępca okazał się sprawiedliwszy niż niegodziwa Juda.",
      "Idź i głoś następujące słowa ku północy: Wróć, Izraelu-Odstępco — wyrocznia Jahwe. Nie okażę wam oblicza surowego, bo miłosierny jestem — wyrocznia Jahwe — nie będę pałał gniewem na wieki.",
      "Tylko uznaj swoją winę, że zbuntowałaś się przeciw Jahwe, swemu Bogu, i wałęsałaś się po wszystkich drogach ku obcym (pod każdym zielonym dębem), a głosu mojego nie słuchałaś — wyrocznia Jahwe.",
      "Wróćcie, synowie wiarołomni — wyrocznia Jahwe — bo jestem Panem waszym i przyjmę was jednego z każdego miasta, dwóch z każdego rodu, by zaprowadzić na Syjon.",
      "I dam wam pasterzy według serca swego, by was paśli rozsądnie i roztropnie.",
      "A gdy się pomnożycie i wydacie liczne potomstwo na ziemi w tamtych dniach — wyrocznia Jahwe — nikt nie będzie już mówił: „Arka Przymierza Jahwe!” Nikt już nie będzie o niej myślał ani jej wspominał, odczuwał jej braku, ani też nie uczyni nowej.",
      "W tamtych czasach Jerozolima będzie się nazywała tronem Jahwe. Zgromadzą się w niej wszystkie narody w imię Jahwe i nie będą już postępowały według zatwardziałości swych przewrotnych serc.",
      "W owych dniach pójdzie dom judzki do domu Izraela i przyjdą zgodnie z kraju północnego do ziemi, którą dałem na dziedzictwo ojcom waszym.",
      "Ja zaś powiedziałem sobie: Jakże chciałbym cię zaliczyć do synów i dać ci przepiękną ziemię, najwspanialszą pośród posiadłości narodów! Myślałem: będziesz mnie nazywał „Mój Ojcze!” i nie odwrócisz się ode mnie.",
      "Ale jak niewiasta nie dotrzymuje wiary swemu oblubieńcowi, tak złamaliście mi wiarę, wy, domu Izraela — wyrocznia Jahwe.",
      "Posłuchaj, na wyżynach daje się słyszeć pełen błagania lament synów Izraela, iż skazili przewrotnością swe postępowanie, zapomnieli o Jahwe, swym Bogu.",
      "Powróćcie, zbuntowani synowie, uleczę wasze odstępstwa!” „Oto jesteśmy, przychodzimy do Ciebie, bo jesteś Jahwe, Bogiem naszym!",
      "Rzeczywiście, zwodnicze są wyżyny i tumult na górach. Rzeczywiście, w Jahwe, Bogu naszym, jest zbawienie Izraela.",
      "Baal pochłaniał od zarania młodości naszej owoc pracy ojców naszych, ich drobną trzodę i bydło, ich synów i córki.",
      "Leżeć musimy w hańbie i wstyd nas okrywa, bo zgrzeszyliśmy wobec Jahwe, Boga naszego, my i ojcowie nasi, począwszy od młodości aż do dziś; nie słuchaliśmy głosu Jahwe, Boga naszego”."
    ],
    [
      "„Jeżeli chcesz powrócić, Izraelu — wyrocznia Jahwe — możesz do mnie powrócić; a jeżeli oddalisz swe bóstwa, nie potrzebujesz się błąkać z dala ode mnie.",
      "A jeżeli będziesz przysięgał: „żyje Jahwe” zgodnie z prawdą, słusznie i sprawiedliwie, narody będą sobie błogosławić przez ciebie i będą się tobą chlubić.",
      "Bo tak mówi Jahwe do ludzi z Judy i [mieszkańców] Jerozolimy: Wykarczujcie swoje karczowiska i nie rzucajcie nasienia w ciernie.",
      "Obrzeżcie się dla Jahwe i odrzućcie napletki serc waszych, mężowie Judy i mieszkańcy Jerozolimy, bo inaczej gniew mój wybuchnie jak płomień i będzie płonął, a nikt nie będzie go mógł ugasić z powodu waszych przewrotnych uczynków.",
      "Opowiadajcie w Judzie, ogłoście w Jerozolimie! Dmijcie w trąby w kraju, krzyczcie głośno i mówcie: Zbierajmy się i udajmy do miast warownych!",
      "Wznieście znak w kierunku Syjonu! Uciekajcie! Nie przystawajcie! Sprowadzę bowiem nieszczęście z północy i wielkie zniszczenie.",
      "Lew wyruszył ze swego legowiska i niszczyciel narodów jest w drodze. Opuścił swoją siedzibę, by zamienić twój kraj w pustynię. Miasta twoje zostaną zburzone i pozbawione mieszkańców.",
      "Dlatego przywdziejcie szaty pokutne, podnieście lament i zawodzenie, bo nie odwrócił się od nas wielki gniew Jahwe.",
      "W owych dniach — wyrocznia Jahwe — zabraknie królowi odwagi, zabraknie i dostojnikom, kapłanów ogarnie osłupienie, a prorocy oniemieją.",
      "I powiedzą: „Ach Panie, Jahwe, naprawdę zwiodłeś zupełnie ten lud i Jerozolimę, gdy mówiłeś: „będziecie mieli pokój”. Tymczasem mamy miecz na gardle”.",
      "W owym czasie będzie się mówić do ludu tego i do Jerozolimy: Palący wiatr wyżynny przychodzi z pustyni na drogę córki narodu mojego; nie po to jednak, by przesiewać czy oczyszczać.",
      "Przyjdzie silny wiatr na mój rozkaz. Teraz ja także ogłoszę wyrok na nich.",
      "Oto nadciąga on niby obłoki, a jak huragan wozy jego, szybsze niż orły konie jego. Biada nam, bo jesteśmy zgubieni.",
      "Oczyść swe serce z nieprawości, Jerozolimo, byś została ocalona! Dokądże będziesz podtrzymywać w sobie swoje grzeszne myśli?",
      "Bo wieść rozprzestrzenia się od strony Dan, a z gór Efraima przychodzi zapowiedź klęski.",
      "Ogłoście narodom: Oto są! Dajcie znać do Jerozolimy! Nieprzyjaciele przybywają z odległego kraju i podnoszą swą wrzawę przeciw miastom Judei!",
      "Niby strażnicy pól otaczają ją dookoła, bo się zbuntowała przeciw mnie — wyrocznia Jahwe.",
      "Twoje postępowanie i twoje czyny sprawiły to tobie. Twoja to nieprawość — jakże jest gorzka, skoro ogarnia nawet twoje serce?",
      "Moje łono, moje łono! Wić się muszę w boleściach! Otoki serca mojego! Burzy się we mnie serce — nie mogę milczeć! Usłyszałem bowiem dźwięk trąbki, wrzawę wojenną.",
      "„Klęska za klęską” — niesie wieść, bo uległa spustoszeniu cała ziemia. Natychmiast zostały zburzone moje namioty, w mgnieniu oka moje szałasy.",
      "Dokądże mam oglądać godła wojenne i słuchać dźwięku trąb?",
      "Tak, niemądry jest mój naród, nie uznają mnie. Są dziećmi bez rozwagi, nie mają wcale rozsądku. Mądrzy są w popełnianiu nieprawości, lecz dobrze czynić nie umieją.",
      "Spojrzałem na ziemię — oto zupełny bezład; na niebo — nie ma jego światła.",
      "Spojrzałem na góry — oto drżą, wszystkie wzgórza chwieją się.",
      "Spojrzałem — oto nie ma ludzi i uciekły wszystkie ptaki przestworzy.",
      "Spojrzałem — oto ziemia urodzajna stała się pustynią, wszystkie miasta uległy zniszczeniu przed Jahwe, wobec Jego palącego gniewu.",
      "To bowiem mówi Jahwe: „Cały kraj będzie spustoszony, ale zagłady nie dopełnię.",
      "Dlatego ziemię ogarnie smutek, a niebieskie przestworza ciemność. Bo jak powiedziałem, tak postanowiłem — nie będę żałował ani nie odstąpię od tego”.",
      "Na wołanie: „jeźdźcy i łucznicy” każde miasto rzuca się do ucieczki. Uchodzą w gąszcz leśny, wdrapują się na skały; wszystkie miasta są opuszczone, nie ma w nich żadnego mieszkańca.",
      "A ty, pohańbiona, cóż zamierzasz uczynić? Chociaż przywdziejesz purpurę, chociaż ozdobisz się złotymi klejnotami, a oczy swoje szminką poszerzysz, na próżno się upiększasz. Pogardzają tobą zalotnicy, czyhają na twe życie.",
      "Tak, słyszę głos niby rodzącej w bólach, trwożny jęk niby niewiasty rodzącej po raz pierwszy. To głos córki Syjonu, która wzdycha i wyciąga swe dłonie: „Ach, biada mi, bo wycieńczona popadam w moc morderców!”"
    ],
    [
      "Przebiegnijcie ulice Jerozolimy, zobaczcie, zbadajcie, i przeszukajcie jej place, czy znajdziecie kogoś, czy będzie tam ktokolwiek, kto by postępował sprawiedliwie, szukał prawdy, a przebaczę jej.",
      "A gdy mówią: „Na Jahwe żyjącego”, z pewnością przysięgają kłamliwie.",
      "Jahwe! Czyż oczy Twoje nie są zwrócone ku temu, co prawdziwe? Dotknąłeś ich klęską — nic sobie z tego nie robili, zagładą — nie chcieli przyjąć pouczenia. Skamieniało ich oblicze bardziej niż skała, i nie nawrócili się.",
      "Ja zaś powiedziałem sobie: „To tylko prostacy postępują nierozsądnie, bo nie znają drogi Jahwe, obowiązków wobec Boga swego.",
      "Może pójdę więc do ludzi wybitnych i będę mówił do nich. Ci bowiem znają drogę Jahwe, obowiązki wobec swego Boga”. Lecz oni także pokruszyli jarzmo, potargali więzy.",
      "Dlatego wypadnie na nich lew z lasu, wilk stepowy posieje wśród nich spustoszenie. Pantera będzie czyhać przy ich miastach; każdy, kto z nich wyjdzie, będzie rozszarpany. Pomnożyły się bowiem ich grzechy i liczne są ich odstępstwa.",
      "Dlaczego mam ci okazać łaskę? Synowie twoi opuścili mnie i przysięgali na tych, co nie są bogami. Nasyciłem ich, a oni popełniali cudzołóstwo, nawiedzali dom nierządu.",
      "Stali się wyuzdani i nieokiełznani niby ogiery: każdy rży do żony bliźniego swego.",
      "Czy mam ich za to nie karać — wyrocznia Jahwe — i nad narodem, jak ten, nie dokonać zemsty?",
      "Wejdźcie na terasy jej winnicy i zniszczcie, lecz nie dokonujcie zupełnej zagłady. Usuńcie jej odrośla, bo nie należą one do Jahwe.",
      "Albowiem sprzeniewierzył mi się zupełnie dom Izraela i dom Judy — wyrocznia Jahwe.",
      "Zaparli się Jahwe i powiedzieli: „On nic nie znaczy. Nie spotka nas żadne nieszczęście, nie zaznamy miecza ani głodu.",
      "Prorocy są tylko wiatrem i brak w nich słowa Jahwe”. „To stanie się im,",
      "a Dlatego to mówi Jahwe, Bóg Zastępów: ponieważ w ten sposób mówili. Oto uczynię słowa moje ogniem w ustach twoich, a lud ten drewnem, które [ogień] pochłonie.",
      "Oto na was sprowadzę naród z daleka, domu Izraela — wyrocznia Jahwe. Jest to naród niepokonany, naród starożytny, naród, którego języka nie znasz, ani nie rozumiesz, co mówi.",
      "Jego kołczan jest niby grób otwarty, wszyscy [mężowie] są bohaterami.",
      "Pochłonie twoje żniwa i twój chleb, pochłonie twoje córki i twoich synów, pochłonie twoje owce i twoje bydło, pochłonie twoje winnice i twoje figowce. Zniszczy orężnie twoje miasta warowne, w których ty pokładasz nadzieję.",
      "Lecz nawet w tych dniach — wyrocznia Jahwe — nie dokonam całkowitej zagłady”.",
      "A gdy powiecie: „Za co uczynił nam Jahwe, nasz Bóg, to wszystko?” Wtedy powiesz im: „Podobnie jak wy opuściliście mnie i służyliście obcym bogom we własnym kraju, tak samo będziecie służyć obcym w ziemi, która do was nie należy”.",
      "Głoście to w domu Jakuba i obwieśćcie to w Judei:",
      "Słuchajcież tego, narodzie nierozumny i bezmyślny, co ma oczy, a nie widzi, uszy, a nie słyszy.",
      "Nie boicie się mnie — wyrocznia Jahwe — nie drżycie przede mną, co ustanowiłem wydmy jako brzeg morski, jako granicę wieczną i nieprzekraczalną? Szaleją [morskie fale], lecz bezsilnie, huczą bałwany — lecz nie mogą popłynąć dalej.",
      "Naród ten ma serce oporne i buntownicze, stają się odszczepieńcami i odchodzą.",
      "Nie powiedzieli w sercach swoich: „Chcemy odczuwać lęk wobec Jahwe, Boga naszego, który daje w swoim czasie deszcz wczesny i późny, który zapewnia nam ustalone tygodnie żniw”.",
      "Wasze grzechy zniweczyły to, a wasze występki pozbawiły was dobrobytu.",
      "Bo są w narodzie moim przewrotni, splatają sieć jak ptasznik, zastawiają sidło, łowią ludzi.",
      "Jak klatka pełna jest ptaków, tak domy ich przepełnione są oszustwem. W taki to sposób stają się wielcy i bogaci,",
      "otyli i ociężali, a także prześcigają się w nieprawości. Nie respektują sprawiedliwości — sprawiedliwości wobec sierot, by doznały pomyślności, nie bronią sprawy ubogich.",
      "Czy za to mam nie karać — wyrocznia Jahwe — lub nie pomścić się nad takim, jak ten, narodem?",
      "Obrzydliwość i zgroza dzieje się w kraju.",
      "Prorocy przepowiadają kłamliwie, kapłani nauczają na własną rękę, a lud mój lubi to. I cóż uczynicie, gdy kres tego nadejdzie?"
    ],
    [
      "Uciekajcie z Jerozolimy, synowie Beniamina! W Tekoa dmijcie w trąby! Na Bet-ha-Kerem wznieście znak! Albowiem od północy zagraża nieszczęście i wielka katastrofa.",
      "Do wybornego pastwiska podobna jesteś, córko Syjonu?",
      "Przyjdą do ciebie pasterze ze swoimi trzodami, rozbiją namioty dookoła ciebie, będą paść każdy na własną rękę.",
      "Przygotujcie się do walki przeciw niej! Naprzód, wedrzyjmy się w południe! Biada nam, bo dzień się ma ku końcowi, bo się już wydłużają cienie wieczorne!",
      "Naprzód! Wedrzyjmy się w nocy i zniszczmy jej pałace!",
      "Bo to mówi Jahwe Zastępów: „Zetnijcie jej drzewa i usypcie wał dookoła Jerozolimy, bo to miasto kłamstwa, sama w niej nieprawość.",
      "Jak studnia tryska wodą, tak tryska jej przewrotność. ‚Gwałt i ucisk' — dają się w niej słyszeć, choroba i rany — oto, co jest stale przed obliczem moim.",
      "Strzeż się, Jerozolimo, bym się nie odwrócił od ciebie, bym nie obrócił cię w pustynię, w ziemię nie zamieszkaną”.",
      "To mówi Jahwe Zastępów: „Zbieraj starannie, jak przy winobraniu, resztę Izraela. Poruszaj ręką jak winobraniec ku gałązkom wina”.",
      "Do kogo mam mówić i kogo ostrzegać, aby posłuchali? Oto ucho ich jest nieobrzezane, tak że nie mogą pojąć. Oto słowo Jahwe stało się im urągowiskiem, nie mają w nim upodobania.",
      "A ja pełen jestem gniewu Jahwe, nie mogę go powstrzymać. „Wylej go na dzieci na ulicy i na zgromadzenie młodzieńców! Wszyscy bowiem będą zabrani: mąż z żoną, starzec wraz z mężem podeszłego wieku.",
      "Domy ich przejdą na własność innych, podobnie jak pola i żony. Bo wyciągnę rękę moją nad mieszkańcami tego kraju” — wyrocznia Jahwe.",
      "Albowiem od najmniejszego do największego wszystkich ogarnęła żądza zysku: od proroka do kapłana — wszyscy popełniają oszustwa.",
      "Usiłują zaradzić katastrofie mojego narodu, mówiąc beztrosko: „Pokój, pokój”, a tymczasem nie ma pokoju.",
      "Okryci są hańbą, ponieważ postępowali obrzydliwie. Co więcej, zupełnie się nie wstydzą ani umieją się zawstydzić. Dlatego upadną wśród tych, co mają upaść, runą, gdy ich nawiedzę — wyrocznia Jahwe.",
      "To mówi Jahwe: „Stańcie na drogach i patrzcie, zapytajcie o dawne ścieżki, gdzie jest droga najlepsza — i idźcie nią, a znajdziecie dla siebie wytchnienie. Ale powiedzieli: ‚Nie pójdziemy'.",
      "I ustanowiłem dla was strażników: ‚Uważajcie na głos trąby!' Ale oni powiedzieli: ‚Nie będziemy uważać!'",
      "Dlatego słuchajcie, narody, i zrozumiejcie dobrze, co zamierzam im uczynić.",
      "Słuchaj, ziemio! Oto zamierzam sprowadzić nieszczęście na ten naród jako owoc ich przewrotnych zamysłów. Nie zważali bowiem na moje słowa, a moim prawem wzgardzili.",
      "Na co sprowadzacie mi kadzidło ze Saby albo wyborny korzeń trzcinowy z dalekiej ziemi? Wasze ofiary całopalne nie podobają mi się, a wasze krwawe ofiary nie są mi przyjemne.",
      "Dlatego to mówi Jahwe: Oto postawię temu narodowi przeszkody, na których się potkną ojcowie wraz z synami, sąsiad i przyjaciel zginą”.",
      "To mówi Jahwe: „Oto nadchodzi naród z ziemi północnej, wielki naród powstaje z krańców ziemi.",
      "Łuk i miecz trzymają w ręku, są okrutni i bez litości. Ich wrzawa jest jak szum morza i dosiadają koni, gotowi jak jeden mąż do walki przeciw tobie, córko Syjonu!”",
      "Usłyszeliśmy wieść o nich — ręce nam opadły, lęk nas ogarnął i ból niby niewiastę rodzącą.",
      "Nie wychodźcie na pole ani nie udawajcie się na drogę, bo miecz nieprzyjaciela [grozi], trwoga ze wszech stron.",
      "Córko mojego narodu, przywdziej wór pokutny i kajaj się w popiele. Okryj się smutkiem, jak po synu jedynym, gorzką żałobą, bo przyjdzie na nas nagle niszczyciel.",
      "Ustanowiłem ciebie jako [fortecę] wystawiającego mój naród na próbę, byś poznał i sprawdził jego postępowanie.",
      "Oni wszyscy są niesforni z niesfornych, postępują oszczerczo, są miedzią i żelazem, wszyscy postępują nikczemnie.",
      "Ołów został rozgrzany przez miech kowalski na podwójnym ogniu. Próżne wysiłki przetapiającego metal: przewrotni nie dadzą się oddzielić.",
      "Nazwijcie ich srebrem odrzuconym, bo odrzucił ich Jahwe."
    ],
    [
      "Słowo, które zostało skierowane do Jeremiasza przez Jahwe:",
      "„Stań w bramie świątyni i głoś następujące słowa. Słuchajcie słowa Jahwe, wszyscy mieszkańcy Judei, którzy wchodzicie tymi bramami, aby się pokłonić Jahwe.",
      "To mówi Jahwe Zastępów, Bóg Izraela: Poprawcie postępowanie i wasze uczynki, a pozwolę wam mieszkać na tym miejscu.",
      "Nie ufajcie słowom kłamliwym głoszącym: „Świątynia Jahwe, świątynia Jahwe, świątynia Jahwe!”",
      "Albowiem jeżeli naprawdę poprawicie wasze postępowanie i jeżeli będziecie się kierować wyłącznie sprawiedliwością jeden wobec drugiego,",
      "jeśli nie będziecie uciskać cudzoziemca, sieroty i wdowy (i jeśli krwi niewinnej nie będziecie rozlewać na tym miejscu) i jeżeli nie pójdziecie za obcymi bogami na waszą zgubę,",
      "wtedy pozwolę wam mieszkać na tym miejscu w ziemi, którą dałem ojcom waszym tak dawno i na zawsze.",
      "Oto wy na próżno pokładacie ufność w zwodniczych słowach.",
      "Nieprawda? Kraść, zabijać, cudzołożyć, przysięgać fałszywie, palić kadzidło Baalowi, chodzić za obcymi bogami, których nie znacie...",
      "A potem przychodzicie i stajecie przede mną w tym domu, nad którym wzywano mojego imienia, i mówicie: „Oto jesteśmy bezpieczni!”, by móc nadal popełniać te wszystkie występki.",
      "Może jaskinią zbójców stał się w waszych oczach ten dom, nad którym wzywano mojego imienia. Ja [to] dobrze widzę — wyrocznia Jahwe.",
      "Idźcie, proszę, do mojego przybytku w Szilo, gdzie dawniej obrałem mieszkanie dla mojego imienia, i patrzcie, co mu uczyniłem z powodu przewrotności mojego narodu Izraela.",
      "A teraz, ponieważ popełniliście te wszystkie występki — wyrocznia Jahwe — i mimo że mówiłem do was nieustannie i niezmordowanie, nie usłuchaliście, a gdy wołałem, nie odpowiedzieliście,",
      "uczynię temu domowi, nad którym wzywano mojego imienia, a w którym wy pokładacie ufność, i temu miejscu danemu wam i waszym ojcom to samo, co uczyniłem Szilo.",
      "Odrzucę was sprzed oblicza mego, podobnie jak odrzuciłem wszystkich waszych braci, całe pokolenie Efraima.",
      "Ty zaś nie wstawiaj się za tym narodem, nie zanoś zań ani błagań, ani modłów, ani też nie nalegaj na mnie, bo cię nie wysłucham.",
      "Czy nie widzisz, co czynią w miastach Judy i na ulicach Jerozolimy?",
      "Synowie zbierają drewno, ojcowie rozpalają ogień, a niewiasty ugniatają ciasto, by robić pieczywo ofiarne dla „królowej nieba”, a nadto wylewają ofiary z płynów dla obcych bogów, by mnie obrażać.",
      "Czy mnie oni obrażają — wyrocznia Jahwe — czy raczej nie siebie samych, na własną swą hańbę?",
      "Dlatego to mówi Jahwe: Oto się żar gniewu mojego rozlewa na to miejsce, na ludzi i na zwierzęta, na drzewa polne i na owoce ziemi — płonie i nie zgaśnie.",
      "To mówi Jahwe Zastępów, Bóg Izraela: Dodawajcie wasze ofiary całopalne do waszych ofiar krwawych i spożywajcie mięso!",
      "Bo nic nie powiedziałem ani nie nakazałem waszym ojcom, gdy wyprowadzałem ich z Egiptu, co do ofiar całopalnych i krwawych,",
      "lecz dałem im tylko to przykazanie: Słuchajcie głosu mojego, a będę wam Bogiem, wy zaś będziecie mi narodem. Chodźcie każdą drogą, którą wam rozkażę, aby się wam dobrze powodziło.",
      "Ale nie usłuchali ani nie chcieli słuchać i poszli według zatwardziałości swego przewrotnego serca; odwrócili się plecami, a nie twarzą.",
      "Od dnia, kiedy ojcowie wasi wyszli z ziemi egipskiej, do dnia dzisiejszego posyłałem wam wszystkich sług swoich, proroków, bezustannie,",
      "lecz nie słuchali mnie ani nie nadstawiali swych uszu. Uczynili nieugiętym swój kark, stali się gorszymi niż ich ojcowie.",
      "Powiesz im wszystkie te słowa, ale cię nie usłuchają; będziesz wołał do nich, lecz nie dadzą ci odpowiedzi.",
      "I odezwiesz się do nich: To jest naród, który nie usłuchał głosu Jahwe, swego Boga, i nie przyjął pouczenia. Przepadła wierność, znikła z ich ust!",
      "Ostrzyż swe włosy i odrzuć je i podnieś lament żałobny na wyżynach, ponieważ odrzucił Jahwe i odepchnął pokolenie swego gniewu.",
      "Albowiem synowie Judy czynili nieprawość przed oczyma moimi — wyrocznia Jahwe — umieścili swe obrzydliwe bałwany w domu, nad którym wzywano mojego imienia, aby go zbezcześcić.",
      "I zbudowali wyżynę Tofet w dolinie Ben Hinnom, aby palić w ogniu swoich synów i córki swoje, czego nie nakazałem i co nie przyszło mi nawet na myśl.",
      "Dlatego przyjdą dni — wyrocznia Jahwe — że nie będzie się już mówić o Tofet lub dolinie Ben Hinnom, lecz o dolinie zabójstwa; w Tofet będą grzebać zmarłych z braku innego miejsca.",
      "Trupy tego narodu staną się pożywieniem ptactwa drapieżnego w powietrzu i dzikich zwierząt na ziemi, których nikt nie odpędzi.",
      "I sprawię, że zniknie z miast judzkich i z ulic Jerozolimy głos wesela, głos radości, nawoływania oblubieńca i oblubienicy, bo pustynią stanie się ziemia."
    ],
    [
      "W owym czasie — wyrocznia Jahwe — wydobędą z ich grobów kości królów judzkich, kości ich przywódców, kości kapłanów, kości proroków, kości mieszkańców Jerozolimy.",
      "I rozrzucą je słońcu, księżycowi oraz całej armii niebieskiej, które oni kochali, którym służyli, za którymi chodzili, których szukali, którym się kłaniali. Nikt ich nie zbierze ani pogrzebie, lecz staną się nawozem na powierzchni ziemi.",
      "Wszystkie niedobitki będą wybierać raczej śmierć niż życie, ilu ich tylko zostanie z tego przewrotnego plemienia po wszystkich miejscach, po których ich rozproszę — wyrocznia Jahwe Zastępów.",
      "I powiedz im: To mówi Jahwe. Czy nie powstaje ten, co upadnie? Albo czy nie zawraca ten, co zabłądzi?",
      "Dlaczego więc buntuje się ten naród [jerozolimski] i trwa bez końca w odstępstwie? Trzyma się kurczowo kłamstwa i nie chce się nawrócić?",
      "Uważałem pilnie i słuchałem: nie mówią, jak trzeba. Nikt nie żałuje swej przewrotności, mówiąc: „co uczyniłem?” Każdy biegnie dalej swoją drogą niby koń cwałujący do bitwy.",
      "Nawet bocian w przestworzach zna swoją porę. Synogarlica, jaskółka i żóraw [żuraw] zachowują czas swego przylotu. Naród mój jednak nie zna prawa Jahwe.",
      "Jak możecie mówić: „jesteśmy mądrzy i mamy prawo Jahwe?” Prawda, lecz w kłamstwo je obróciło kłamliwe pióro pisarzy.",
      "Mędrcy będą zawstydzeni, zatrwożą się i zostaną pojmani. Istotnie — odrzucili słowo Jahwe, i mądrość na co im się przyda?",
      "Dlatego dam ich żony innym, ich pola zdobywcom. Albowiem od najmniejszego do największego wszyscy są chciwi zysku. Od proroka do kapłana — wszyscy hołdują kłamstwu.",
      "Podleczają rany córki narodu mojego pobieżnie, mówiąc: „pokój, pokój”, a tymczasem nie ma pokoju.",
      "Wstydzić się powinni, że popełniali obrzydliwość; odrzucili jednak wszelki wstyd i nie umieją się rumienić. Dlatego upadną wśród tych, którzy padać będą, runą w czasie, gdy ich nawiedzę — mówi Jahwe.",
      "Chciałem zebrać u nich żniwo — wyrocznia Jahwe; nie ma winogron w winnicy ani lig na figowcu i liście zwiędły.",
      "„Po co my siedzimy? Zgromadźcie się i chodźcie do miast warownych, by tam zginąć! Albowiem Jahwe, Bóg nasz, dopuszcza na nas zagładę i daje nam do picia zatrutą wodę, ponieważ zgrzeszyliśmy przeciw Jahwe!",
      "Oczekujemy pokoju — ale nie ma nic dobrego; czasu uleczenia — ale oto przerażenie!”",
      "Od Dan daje się słyszeć parskanie ich koni; na odgłos rżenia ich rumaków drży cała ziemia. Przybywają, by pochłonąć kraj i jego zasoby, miasto i jego mieszkańców.",
      "Tak, bo wysyłam przeciw wam węże jadowite, których nie można zaklinać. Będą was kąsać — wyrocznia Jahwe —",
      "i to bez możności uleczenia. Ogarnia mnie smutek, serce moje trawi niemoc.",
      "Ale słuchaj! Krzyk córki narodu mojego z ziemi dalekiej: „Czy nie ma Jahwe na Syjonie? Czy nie ma tam jego króla?” „Dlaczego mnie obrazili swymi bałwanami, marnymi bożkami obcymi?”",
      "Minęły żniwa, skończyła się letnia pora, a my nie jesteśmy wybawieni!",
      "Jestem złamany katastrofą córki narodu mojego, okryty żałobą, i ogarnęło mnie przerażenie.",
      "Czy nie ma już balsamu w Galaad, czy nie ma tam lekarza? Dlaczego więc nie zabliźnia się rana córki narodu mojego?"
    ],
    [
      "Któż uczyni moją głowę źródłem wody, a oczy moje fontanną łez, bym mógł dniem i nocą opłakiwać zabitych córki mojego ludu?",
      "Któż da mi schronisko dla podróżnych na pustyni, bym mógł opuścić swój naród i oddalić się od niego? Wszyscy oni są bowiem cudzołożnikami, gromadą buntowników.",
      "Napinają swój język niby łuk; kłamstwo, a nie prawda panują w kraju. Albowiem kroczą od przewrotności do przewrotności, a Jahwe nie uznają.",
      "Wystrzegajcie się jeden drugiego i nie ufajcie nikomu z braci. Każdy bowiem brat oszukuje podstępnie, a każdy przyjaciel popełnia oszczerstwa.",
      "Jeden zwodzi drugiego, nie mówiąc prawdy. Przyzwyczaili swój język do kłamstwa, postępują przewrotnie, nie chcą",
      "się nawrócić. Oszustwo na oszustwie, obłuda na obłudzie; nie chcą znać Jahwe — (wyrocznia Jahwe).",
      "Dlatego to mówi Jahwe Zastępów: Oto przetapiając w tyglu, wypróbuję ich. Bo jak [inaczej] mogę postąpić wobec córki mojego ludu?",
      "Ich język jest śmiercionośną strzałą, słowa ich ust są oszustwem. Jeden do drugiego mówi „pokój”, a w sercu swoim przygotowuje mu podstęp.",
      "Czy mam ich za to nie karać — wyrocznia Jahwe — i nad narodem takim, jak ten, nie dokonać zemsty?",
      "Po górach podnieście płacz i lament; na pastwiskach stepowych pieśń żałobną, bo są spalone. Nikt tamtędy nie przechodzi i nie słychać porykiwania bydła. Od ptaków powietrznych do dzikiego zwierza wszystko ucichło, znikło.",
      "Zamienię Jerozolimę w stos gruzu, siedlisko szakali, miasta zaś judzkie w pustkowie, pozbawione mieszkańców.",
      "Kto jest tak rozumny, by to wyjaśnić? Komu usta Jahwe powiedziały, niech to ogłosi: Dlaczego kraj uległ spustoszeniu, został opuszczony, jak pustynia, gdzie nie ma wędrowca?",
      "I rzekł Jahwe: Dlatego że opuścili moje prawo, które im dałem, że nie słuchali mojego głosu i nie postępowali według niego,",
      "lecz postępowali według zatwardziałości swego serca i chodzili za Baalami, jak ich nauczyli ich ojcowie.",
      "Dlatego to mówi Jahwe Zastępów, Bóg Izraela: Oto dam im — narodowi temu — za pokarm piołun i za napój wodę zatrutą.",
      "Rozproszę ich między narodami, których nie znają oni ani ich ojcowie, i poślę w ślad za nimi miecz, aż nie dokonam zupełnej ich zagłady.",
      "To mówi Jahwe Zastępów: Uwaga! Zawołajcie płaczki, aby przyszły, poślijcie po najroztropniejsze, by przybyły.",
      "Niech się spieszą i niech zaśpiewają nad nami pieśń żałobną, a łzy wytrysną z naszych oczu i woda popłynie z naszych powiek.",
      "Albowiem głos żałosny daje się słyszeć z Syjonu: „Jakże jesteśmy zrujnowani, zawstydzeni ponad miarę, jako że musimy opuścić kraj i porzucić nasze mieszkania!”",
      "Niewiasty! Słuchajcie słowa Jahwe i niech wasze ucho przyjmie słowo ust Jego! Nauczcie wasze córki zawodzeń, a jedna drugą pieśni żałobnej:",
      "‚,Śmierć wtargnęła przez nasze okna, weszła do naszych pałaców, zgładziła dziecko z ulicy, młodzież z placów.",
      "(Powiedz: taka jest wyrocznia Jahwe:) Trupy ludzkie leżą jak nawóz na polu, jak snopy za żniwiarzem, których nikt nie zbiera”.",
      "To mówi Jahwe: Mędrzec niech się nie szczyci swą mądrością, siłacz niech się nie chełpi swą siłą ani bogaty niech się nie przechwala swym bogactwem.",
      "Raczej chcąc się chlubić, niech się szczyci tym, że jest roztropny i że mnie poznaje, iż jestem Jahwe, który okazuje łaskawość, praworządność i sprawiedliwość na ziemi — w tym to mam upodobanie — wyrocznia Jahwe.",
      "„Oto dni nadejdą — wyrocznia Jahwe — kiedy odbędę sąd nad wszystkimi obrzezanymi według ciała:",
      "nad Egiptem, Judeą i Edomem, nad Ammonitami, Moabem i nad wszystkimi, którzy podcinają włosy i mieszkają na pustyni. Albowiem wszystkie narody są nieobrzezane i cały dom Izraela jest nieobrzezanego serca”."
    ],
    [
      "Słuchajcie słowa, które Jahwe mówi do was, domu Izraela!",
      "To mówi Jahwe: „Nie przyswajajcie sobie postępowania narodów ani nie obawiajcie się znaków niebieskich, mimo że obawiają się ich narody.",
      "Albowiem to, co wzbudza lęk narodów, jest niczym, jako że jest drewnem wyrąbanym w lesie, zrobionym dłutem, rękoma rzeźbiarza.",
      "Zdobi się je srebrem i złotem, umocowuje się za pomocą gwoździ i młotka, by się nie chwiało.",
      "[Posągi] te są jak strachy na ptaki wśród pola melonów, nie mówią, trzeba je nosić, bo nie chodzą. Nie bójcie się ich, gdyż nie mogą zaszkodzić ani nie są w stanie czynić dobrze.",
      "Nikogo nie można porównać do Ciebie, Jahwe! Jesteś wielki i wielkim jest przepotężne imię Twoje!",
      "Kto nie lękałby się Ciebie, Królu narodów? Tobie to właśnie przysługuje. Bo spośród wszystkich mędrców narodów i spośród wszystkich ich królestw nikt nie może się równać z Tobą.",
      "Wszyscy razem są głupi i bezrozumni; nauka bałwanów pochodzi z drewna.",
      "Srebro kute w płytki, przywożone z Tarszisz, a złoto z Ufaz, dzieło sprawnych rąk złotnika. Szaty ich są z purpury i szkarłatu — wszyscy oni są dziełem zręcznych rzemieślników.",
      "Tak macie mówić do nich: „Bogowie, którzy nie uczynili nieba i ziemi, znikną z ziemi i spod tego nieba”.",
      "Jahwe natomiast jest prawdziwym Bogiem, jest Bogiem żywym i Królem wiecznym. Gdy się gniewa, drży ziemia, a narody nie mogą się ostać wobec Jego gniewu.",
      "On uczynił ziemię swą mocą, umocnił świat swą mądrością, a swoim rozumem rozpostarł niebiosa.",
      "Na dźwięk Jego głosu huczą wody w niebie, On sprawia, że się chmury podnoszą z krańców ziemi; On czyni błyskawice zapowiadające deszcz i wysyła wiatr ze swoich zbiorników.",
      "Ograniczony pozostaje każdy człowiek bez wiedzy, wstydzić się musi każdy złotnik z powodu bożka. Utoczył bowiem podobizny, które są kłamstwem i nie ma w nich (życiodajnego) tchnienia.",
      "Są one nicością, tworem śmiesznym, zginą, gdy nadejdzie czas obrachunku z nimi.",
      "Nie takim jest dziedzictwo Jakuba. On bowiem ukształtował wszechświat, Izrael zaś jest szczepem Jego dziedzictwa. Imię Jego: Jahwe Zastępów.",
      "Pozbieraj z ziemi swój tobół, która pozostajesz oblężona!",
      "Albowiem to mówi Jahwe: Oto daleko odrzucę tym razem mieszkańców kraju. Sprowadzę na nich ucisk, by mnie odnaleźli.",
      "Biada mi z powodu mojego nieszczęścia! Klęska moja jest nieuleczalna! A ja myślałem: To jest jedynie ból i mogę go znieść.",
      "Namiot mój uległ zniszczeniu, wszystkie moje sznury zostały zerwane. Synowie moi odeszli ode mnie, nie ma ich. Nikogo już nie ma, kto by naprawił namiot i kto by rozpiął moje płótna.",
      "Tak, pasterze okazali się nierozumni, nie szukali Jahwe. Dlatego się im nie poszczęściło, a cała ich trzoda uległa rozproszeniu.",
      "Słuchajcie nowiny: Oto nadchodzi! Wielki tumult z ziemi północnej, aby zamienić w pustynię miasta judzkie, w siedlisko szakali.",
      "Wiem, Jahwe, że nie człowiek wyznacza swą drogę, i nie w jego mocy leży kierować swymi krokami, gdy idzie.",
      "Ukarz mnie, Jahwe, lecz według słusznej miary, nie według swego gniewu, byś mnie zbyt nie umniejszył.",
      "Rozlej gniew swój na narody, które Ciebie nie uznają, i na plemiona, które nie wzywają Twego imienia. Pochłonęły bowiem Jakuba, zniszczyły go i spustoszyły jego pastwiska."
    ],
    [
      "Słowo, które Jahwe oznajmił Jeremiaszowi:",
      "„Słuchajcie słów tego Przymierza i mówcie do mężów Judy oraz do mieszkańców Jerozolimy.",
      "Powiesz im: To mówi Jahwe, Bóg Izraela: Przeklęty człowiek, który nie słucha słów tego Przymierza,",
      "które nadałem ojcom waszym, gdy wyprowadzałem ich z Egiptu, z pieca do topienia żelaza, mówiąc: Słuchajcie głosu mojego i postępujcie według tego, co wam rozkazałem. Będziecie moim narodem, ja zaś będę waszym Bogiem,",
      "abym mógł wypełnić przysięgę złożoną ojcom waszym, że dam im ziemię płynącą mlekiem i miodem, jak ją dzisiaj macie”. A ja odpowiedziałem: Niech się tak stanie, Jahwe.",
      "I rzekł Jahwe do mnie: Ogłoś wszystkie te słowa w miastach judzkich i na ulicach Jerozolimy. Słuchajcie słów tego Przymierza i wypełniajcie je!",
      "Albowiem usilnie pouczałem waszych ojców od dnia, gdy wyprowadziłem ich z ziemi egipskiej, aż do dnia dzisiejszego, bezustannie napominając: Słuchajcie głosu mojego!",
      "Oni jednak nie usłuchali ani nie nakłonili swego ucha. Każdy postępował według zatwardziałości swego przewrotnego serca. Wypełniłem więc na nich wszystkie słowa tego Przymierza, które rozkazałem im zachowywać, a którego oni nie zachowali.",
      "I rzekł Jahwe do mnie: Powstał spisek między mężami judzkimi i mieszkańcami Jerozolimy.",
      "Powrócili do grzechów swoich dawnych przodków, którzy wzbraniali się słuchać moich słów. Poszli i oni za obcymi bogami, by im służyć. Dom Izraela i dom Judy złamały moje Przymierze, które zawarłem z ich ojcami.",
      "Dlatego to mówi Jahwe: Oto sprowadzę na nich nieszczęście, którego nie będą mogli uniknąć; będą do mnie wołali, ale ich nie wysłucham.",
      "Mogą pójść miasta judzkie i mieszkańcy Jerozolimy, by wzywać bogów, którym palili kadzidło; wcale ich jednak nie wysłuchają w czasie ich nieszczęścia.",
      "Bo ile masz miast, tyle też bogów, Judo! Ile ma ulic Jerozolima, tyle wznieśliście ołtarzy Hańbie, ołtarzy kadzielnych dla Baala!",
      "Ty zaś nie wstawiaj się za tym narodem i nie zanoś zań błagalnych modłów, bo ich nie wysłucham, gdy będą do mnie wołać w czasie nieszczęścia.",
      "Czego chce oblubienica moja w mym domu? Wypełniłaś swój plan przewrotny! Czy modlitwy i mięso ofiarne mogą odwrócić od ciebie twoje nieszczęście, tak że się kiedyś uradujesz?",
      "„Zieloną oliwką zdobną pięknymi owocami” nazwał cię Jahwe. Na głos wielkiego szumu rozpalił się nad nią płomień i spłonęły jej gałęzie.",
      "Jahwe Zastępów, który cię zasadził, postanowił przeciw tobie nieszczęście dla przestępstwa domu Izraela i domu Judy; popełnili je na własną szkodę, by mnie prowokować, ofiarując kadzidło Baalowi.",
      "Jahwe mnie pouczył i dowiedziałem się; wtedy przejrzałem ich postępki.",
      "Ja zaś jak baranek oswojony, którego prowadzą na rzeź, nie wiedziałem, że powzięli przeciw mnie zgubny plan: „Zniszczmy drzewo wraz z jego mocą, zgładźmy go z ziemi żyjących, a jego imienia niech już nikt nie wspomina!”",
      "Lecz Jahwe Zastępów jest sprawiedliwym sędzią, bada nerki i serce. Chciałbym zobaczyć Twoją zemstę nad nimi, albowiem Tobie powierzam swoją sprawę.",
      "Dlatego to mówi Jahwe przeciw mężom z Anatot, którzy nastają na twoje życie mówiąc: „Nie będziesz prorokował w imię Jahwe, bo inaczej zginiesz z naszej ręki”.",
      "(Dlatego to mówi Jahwe Zastępów:) Oto ich ukarzę. Młodzieńcy ich poniosą śmierć od miecza, synowie ich i córki umrą z głodu.",
      "Nikt z nich nie pozostanie, bo sprowadzę klęskę na mężów z Anatot w roku obrachunku z nimi."
    ],
    [
      "Sprawiedliwość jest przy Tobie, Jahwe, ilekroć chcę dochodzić praw u Ciebie. Chciałbym tylko przedstawić Ci [pewne] zagadnienia: Dlaczego życie przewrotnych upływa pomyślnie? Dlaczego zażywają pokoju wszyscy co najprzewrotniejsi?",
      "Ty ich sadzisz, zapuszczają więc korzenie, rozwijają się, przynoszą także owoce. Blisko jesteś ich ust, daleko jednak od ich nerek.",
      "Ty zaś Jahwe, znasz mnie, patrzysz na mnie, badasz serce moje, że jest z Tobą. Oddziel ich jak owce na rzeź, przygotuj ich na dzień masakry.",
      "Dokądże będzie pogrążona w żałobie ziemia, a trawa na każdym polu wysuszona? Dla przewrotności jej mieszkańców wyginęły zwierzęta i ptaki. Myślą bowiem: Bóg nie widzi naszych dróg.",
      "Bo jeżeli męczysz się, biegnąc z pieszymi, to jakże pójdziesz w zawody z jeźdźcami? A jeżeli tylko w spokojnym kraju czujesz się bezpiecznym, co będziesz robić w bujnej gęstwinie Jordanu?",
      "Również twoi bracia i twoja rodzina, nawet oni stoją ci na zdradzie, nawet oni wołają za tobą pełnym głosem. Nie ufaj im, gdy będą mówić do ciebie piękne słowa.",
      "Opuściłem swój dom, pozostawiłem swoje dziedzictwo. To, co umiłowałem, oddałem w ręce swych nieprzyjaciół.",
      "Moje dziedzictwo stało się dla mnie jak lew w gęstwinie. Podniosło przeciw mnie swój głos, dlatego muszę go nienawidzić.",
      "Czy moje dziedzictwo jest pstrym ptakiem, nad którym krążą dookoła ptaki drapieżne? Chodźcie, zgromadźcie wszystkie zwierzęta polne, przyprowadźcie, by pożarły!",
      "Liczni pasterze zniszczyli moją winnicę, stratowali moją posiadłość. Obrócili moje ulubione pole w dzikie pustkowie.",
      "Zamienili ją na pełne żałoby odludzie — jest wobec mnie pustynią. Spustoszony jest cały kraj i nie ma nikogo, kto by wziął sobie [to] do serca.",
      "Na wszystkie pagórki pustyni dotarli łupieżcy, (albowiem miecz Jahwe pożera); od końca do końca kraju żaden z ludzi nie zażywa pokoju.",
      "Posiali pszenicę, lecz zebrali ciernie, natrudzili się bezużytecznie. Wstydzić się muszą swych zbiorów z powodu gniewu Jahwe!",
      "To mówi Jahwe przeciw wszystkim moim złym sąsiadom, którzy naruszyli dziedzictwo, jakie dałem swemu narodowi, Izraelowi: Oto ich wyrwę z ich ziemi, lecz i dom judzki wyrwę spośród nich.",
      "Lecz gdy ich już wyrwę, ogarnie mnie znów litość nad nimi i przywiodę każdego do własnego dziedzictwa i każdego do własnego kraju.",
      "A jeżeli przyswoją sobie zupełnie drogi narodu mojego, tak że będą przysięgać na moje imię: „jak Jahwe żyje”, podobnie jak nauczyli naród mój przysięgać na Baala, wtedy mogą rozprzestrzenić się wśród mojego narodu.",
      "Jeśli zaś nie posłuchają, wyrwę taki naród, wyrwę, tak że zginie — wyrocznia Jahwe."
    ],
    [
      "To powiedział mi Jahwe: „Idź i kup sobie lniany pas i włóż go sobie na biodra, ale nie kładź go do wody”.",
      "I kupiłem pas zgodnie z rozkazem Jahwe i włożyłem go sobie na biodra.",
      "Po raz drugi otrzymałem polecenie Jahwe:",
      "„Weź pas, który kupiłeś, a który nosisz na swych biodrach, wstań i idź nad Eufrat i schowaj go tam w rozpadlinie skały”.",
      "Poszedłem i ukryłem go nad Eufratem, jak mi rozkazał Jahwe.",
      "Po upływie wielu dni rzekł do mnie Jahwe: „Wstań i idź nad Eufrat i zabierz stamtąd pas, który ci kazałem ukryć”.",
      "I poszedłem nad Eufrat, odszukałem i wyciągnąłem pas z miejsca, w którym go ukryłem; a oto pas zbutwiał, nie nadając się do użytku.",
      "I skierował Jahwe do mnie słowo w ten sposób:",
      "„To mówi Jahwe: Tak oto zniszczę pychę Judy i bezgraniczną pychę Jerozolimy.",
      "Przewrotny ten naród odmawia posłuszeństwa moim słowom, postępując według swego zatwardziałego serca; ugania się za obcymi bogami, by im służyć i oddawać cześć — niech więc się stanie jako ten pas, nieprzydatny do niczego.",
      "Albowiem tak jak przylega pas do bioder mężczyzny, tak przygarnąłem do siebie cały dom Izraela i cały dom Judy — wyrocznia Jahwe — by były dla mnie narodem, moją sławą, moim zaszczytem i moją chwałą. Ale oni nie słuchali”.",
      "Powiesz im: „To mówi Jahwe, Bóg Izraela: Każdy dzban może być napełniony winem”. A jeśli ci odpowiedzą: „Czyż nie wiemy, że każdy dzban można napełnić winem?”,",
      "powiesz im: „To mówi Jahwe: Oto napełnię pijaństwem wszystkich mieszkańców tego kraju, królów zasiadających na tronie Dawida, kapłanów, proroków oraz wszystkich mieszkańców Jerozolimy",
      "i porozbijam ich jednych o drugich, ojców wraz z synami — wyrocznia Jahwe — bezwzględnie, bez litości i bez miłosierdzia wyniszczę ich”.",
      "Słuchajcie i uważajcie bacznie, nie unoście się pychą, bo Jahwe przemówił.",
      "Oddajcie chwałę Jahwe, Bogu waszemu, zanim ciemności nastaną i zanim potykać się będą wasze nogi w mrocznych górach. Wyczekujecie światła, lecz On je zamieni w ciemności, rozprzestrzeni mroki.",
      "Jeżeli zaś tego nie posłuchacie, będę potajemnie płakał nad waszą pychą. Będą płakać nieustannie i zamienią się w potoki łez oczy moje, bo trzoda Jahwe idzie w niewolę.",
      "Powiedz do króla i królowej: Usiądźcie zupełnie nisko, albowiem spadła z waszych głów korona chwały!",
      "Miasta kraju południowego są zatarasowane i nie ma nikogo, kto by je uwolnił. Cała Judea poszła w niewolę, w niewolę poszła doszczętnie.",
      "Podnieś swe oczy i patrz na przybywających z Północy. Gdzie jest trzoda powierzona tobie, twoje wspaniałe owce?",
      "Co powiesz, gdy cię nawiedzą ci, których ty przyzwyczaiłaś do siebie jako najbliższych przyjaciół? Czy nie ogarną cię boleści jak niewiastę rodzącą?",
      "A jeżeli pomyślisz sobie: Dlaczego to mnie spotkało? Dla licznych twoich grzechów zostały odkryte poły twej szaty, obnażone twe pięty.",
      "Czy Etiopczyk może zmienić swoją skórę, a lampart swoje pręgi? Tak samo czy możecie czynić dobrze, wy, którzyście się nauczyli postępować przewrotnie?",
      "Rozproszę was więc jak plewy ulatujące na podmuch wiatru pustynnego.",
      "Taki jest twój los, zapłata ode mnie za twój bunt — wyrocznia Jahwe — za to, że o mnie zapomniałaś, a zaufałaś Kłamstwu.",
      "Ja również odchylę poły twej szaty aż do twej twarzy, tak że widoczna będzie twoja hańba.",
      "Ach, twoje cudzołóstwa i twoje rżenie, twoja haniebna rozwiązłość! Na wyżynach i polach widziałem twoje obrzydliwości. Biada tobie, Jerozolimo, iż nie poddajesz się oczyszczeniu! Dokądże jeszcze?"
    ],
    [
      "Słowo, które Jahwe oznajmił Jeremiaszowi z okazji suszy:",
      "Smutek ogarnął Judeę, a bramy jej pełne są żałoby. Skłaniają się smutnie ku ziemi, a podnosi się krzyk Jerozolimy.",
      "Jej najznakomitsi mężowie posyłają swoje sługi po wodę; przychodzą do cystern, nie znajdują wody. Wracają z pustymi naczyniami (są zawstydzeni i zmieszani i zakrywają swą głowę).",
      "Uprawa roli ustała, albowiem deszcz nie pada na ziemię. Przepełnieni zgryzotą rolnicy zakrywają swoją głowę.",
      "Nawet łania rodzi na polu i opuszcza swoje małe, bo nie ma trawy.",
      "Dzikie zaś osły stoją na pagórkach, chwytają powietrze jak szakale; ich oczy mętnieją, bo brak paszy.",
      "Jeśli nasze grzechy świadczą przeciw nam, Jahwe, działaj ze względu na Twoje imię, bo pomnożyły się nasze występki, zgrzeszyliśmy przeciw Tobie.",
      "Nadziejo Izraela (Jahwe), jego Zbawco w chwilach niepowodzeń, dlaczego jesteś jak obcy w kraju, jak podróżny, który się zatrzymuje, tylko by przenocować?",
      "Dlaczego upodabniasz się do człowieka, który popadł w osłupienie, do kogoś, co nie jest w stanie pomóc? Ty jednak jesteś wśród nas, Jahwe, a imię Twoje zostało wezwane nad nami. Nie opuszczaj nas!",
      "To mówi Jahwe do tego narodu: Lubią tak biegać na wszystkie strony, nie oszczędzają swoich nóg. Ale Jahwe nie znajduje w nich upodobania. Teraz przypomina sobie ich nieprawości i karze ich grzechy.",
      "I rzekł Jahwe do mnie: „Nie wstawiaj się o pomyślność tego narodu.",
      "Nawet jeśli będą prosić, nie będę słuchał ich wołania, a jeśli będą składać całopalenia lub bezkrwawe ofiary, nie przyjmę ich, ale raczej wyniszczę ich mieczem, głodem i zarazą”.",
      "I powiedziałem: Ach, Panie, Jahwe, oto prorocy mówią im: nie ujrzycie miecza, nie zaznacie głodu, albowiem prawdziwy pokój zapewnię wam na tym miejscu.",
      "I rzekł Jahwe do mnie: „Prorocy ci głoszą kłamstwo w moje imię. Nie posłałem ich, nie dawałem poleceń ani nie przemówiłem do nich. Kłamliwe widzenia, zmyślone przepowiednie, urojenia swych serc — oto co wam przepowiadają.",
      "Dlatego to mówi Jahwe o prorokach przepowiadających, mimo że ich nie posłałem, w imię moje tymi słowami: miecza i głodu nie będzie w tym kraju: Od miecza i od głodu poginą ci prorocy.",
      "Ludzie zaś, którym oni przepowiadali, będą wyrzuceni na ulice Jerozolimy jako ofiary głodu i miecza. Nikt ich nie pochowa ani ich żon, ani ich synów, ani ich córek; i wyleję na nich ich własną nieprawość”.",
      "Oznajmisz im to słowo: Oczy moje wylewają łzy dzień i noc bez przerwy, bo wielki upadek dotknie dziewicę, córkę ludu mojego, klęska bardzo wielka.",
      "Gdy wyjdę na pole — oto pobici mieczem! Jeśli pójdę do miasta — oto męki głodu! Nawet prorok i kapłan błądzą po kraju zdezorientowani.",
      "Czy nieodwołalnie odrzuciłeś Judę albo czy odczuwasz wstręt do Syjonu? Dlaczego nas dotknąłeś klęską bez możliwości ratunku dla nas? Spodziewaliśmy się pokoju, ale nie ma nic dobrego; czasu uleczenia — a tu przerażenie!",
      "Uznajemy, Jahwe, naszą niegodziwość, przewrotność naszych ojców, bo zgrzeszyliśmy przeciw Tobie!",
      "Nie odrzucaj [nas] dla Twego imienia, nie odsądzaj od czci tronu Twojej chwały! Pamiętaj, nie zrywaj swego Przymierza z nami!",
      "Czy są wśród bożków pogańskich tacy, którzy by zesłali deszcz? Czy może niebo zsyła krople deszczu? Czyż nie raczej Ty, Jahwe, nasz Boże? W Tobie pokładamy nadzieję, bo Ty uczyniłeś to wszystko."
    ],
    [
      "Jahwe jednak powiedział mi: „Nawet gdyby Mojżesz i Samuel stanęli przede mną, serce moje nie skłoniłoby się ku temu ludowi! Wypędź ich sprzed mojego oblicza i niech odejdą!”",
      "A jeśli ci powiedzą: dokąd pójdziemy?, odpowiesz im: To mówi Jahwe: ‚,Kto jest przeznaczony na śmierć — na śmierć, kto na miecz — na miecz, kto na głód — na głód, a kto na wygnanie — na wygnanie.",
      "I ustanowię przeciw wam cztery rodzaje (nieszczęść) — wyrocznia Jahwe: miecz, aby zabijał, psy, by wywlekały, ptaki powietrzne i zwierzęta lądowe, by pożerały i wyniszczyły.",
      "Uczynię ich postrachem wszystkich królestw ziemi z powodu Manassesa, syna Ezechiasza, króla judzkiego, za to, co uczynił w Jerozolimie”.",
      "Któż [bowiem] ma litość nad tobą, Jerozolimo? Kto współczuje tobie? Kto zboczy z drogi, by zapytać, jak ci się powodzi?",
      "Tyś mnie odrzuciła — wyrocznia Jahwe — odwróciłaś się tyłem. A ja wyciągnąłem swą rękę nad tobą i zniszczyłem cię. Mam dość przebaczania!",
      "Oddzieliłem ich wiejadłem w bramach kraju, pozbawiłem potomstwa i wygubiłem swój naród. Ale postępowania swego nie zmienili.",
      "Wdowy ich stały się liczniejsze niż nadmorski piasek. Sprowadziłem na matki i na młodzieńców niszczyciela w samo południe, zesłałem na nich nagle trwogę i poniżenie.",
      "Gaśnie matka siedmiu synów, oddaje swego ducha. Słońce jej zachodzi, nim się dzień skończył, ogarnął ją wstyd i zmieszanie. To, co z nich zostanie, dam na pastwę miecza, na łup ich nieprzyjaciół — wyrocznia Jahwe.",
      "Biada mi, matko moja, żeś mnie porodziła, męża skargi i niezgody dla całego kraju. Nie pożyczam ani nie daję pożyczki, a wszyscy mi złorzeczą.",
      "Naprawdę, Jahwe, czy nie służyłem Tobie jak najlepiej? Czy się nie wstawiałem u Ciebie za nieprzyjacielem w czasie jego nieszczęścia i niedoli?",
      "Czy żelazo może pokruszyć żelazo z północy lub spiż?",
      "Twój dobytek i twoje skarby wydam na grabież bez rekompensaty, za wszystkie twoje grzechy po wszystkich twoich granicach.",
      "Ciebie zaś oddam w niewolę twoim nieprzyjaciołom w kraju, którego nie znasz. Gniew mój bowiem rozniecił ogień, który nad wami zapłonie.",
      "Ty wiesz... Jahwe, pamiętaj o mnie i wejrzyj na mnie! Pomścij się za mnie nad moimi prześladowcami. Nie dozwól, bym zginął z powodu Twej wyczekującej cierpliwości. Wiedz, że dla Ciebie znoszę poniżenie.",
      "Ilekroć otrzymywałem Twoje słowa, pochłaniałem je, a Twoje słowo stawało się dla mnie rozkoszą i radością serca mego. Bo imię Twoje zostało wezwane nade mną, Jahwe, Boże Zastępów.",
      "Nigdy nie zasiadałem w wesołym gronie, by się bawić. Pod Twoją ręką siadałem samotny, bo napełniłeś mnie gniewem.",
      "Dlaczego mój ból nie ma granic, a moja rana jest nieuleczalna, niemożliwa do uzdrowienia? Jesteś więc dla mnie zupełnie jak zwodniczy strumień, niepewna woda!",
      "Dlatego to mówi Jahwe: „Jeśli się nawrócisz, dozwolę, byś znów stanął przede mną. Jeśli zaś będziesz wykonywać to, co szlachetne, bez jakiejkolwiek podłości, będziesz jakby moimi ustami. Wtedy oni się zwrócą ku tobie, ty się jednak nie będziesz ku nim zwracał.",
      "Uczynię z ciebie dla tego narodu niezdobyty mur ze spiżu. Będą walczyć z tobą, lecz cię nie zwyciężą, bo jestem z tobą, by cię wspomagać i uwolnić — wyrocznia Jahwe.",
      "Wybawię cię z rąk złoczyńców i uwolnię cię z mocy gwałtowników."
    ],
    [
      "Jahwe oznajmił mi następujące słowo:",
      "Nie weźmiesz sobie żony i nie będziesz miał na tym miejscu ani synów, ani córek.",
      "To bowiem mówi Jahwe o synach i o córkach, które się narodzą na tym miejscu, i o matkach, które je porodzą, i o ojcach, którzy im będą dawać życie w tym kraju:",
      "Od różnych śmiertelnych chorób pomrą, nie będą opłakiwani ani pochowani; będą służyć za nawóz na polu. Wyginą od miecza i głodu, a zwłoki ich się staną żerem ptaków powietrznych i lądowych zwierząt.",
      "Bo to mówi Jahwe: Nie wchodź do domu żałoby, nie chodź opłakiwać i żałować ich, bo zawiesiłem swoją przychylność dla tego narodu — wyrocznia Jahwe — cofnąłem łaskę i miłosierdzie.",
      "Pomrą wielcy i mali w tym kraju, nie będą pogrzebani i nikt nie będzie ich opłakiwał, nikt nie uczyni za nich nacięć ani się ostrzyże.",
      "Nikt nie będzie łamał chleba dla okrytego żałobą, by go pocieszyć po zmarłym, ani też nie dadzą mu do picia kielicha pocieszenia za jego ojca i matkę.",
      "Nie wchodź też do domu, gdzie się odbywa uczta, by zasiąść z nimi do jedzenia i picia.",
      "Bo to mówi Jahwe Zastępów, Bóg Izraela: Oto sprawię, że ustanie na tym miejscu, na waszych oczach i w waszych dniach głos wesela, głos radości, głos oblubieńca i głos oblubienicy.",
      "A gdy ogłosisz temu ludowi wszystkie te słowa, powiedzą ci: „Dlaczego Jahwe zapowiedział przeciw nam te wszystkie wielkie nieszczęścia? Na czym polega nasz występek i nasz grzech, który popełniliśmy przeciw Jahwe, naszemu Bogu?”",
      "Wtedy powiesz im: „Na tym, że ojcowie wasi opuścili mnie — wyrocznia Jahwe — i poszli za obcymi bóstwami, służyli im i oddawali cześć, a ode mnie odeszli i nie zachowywali mojego Prawa.",
      "Wy zaś postępowaliście gorzej niż wasi ojcowie. Oto każdy z was idzie za popędem swego przewrotnego serca, odmawiając mi posłuszeństwa.",
      "Wyrzucę was więc z tego kraju do ziemi, której nie znacie wy ani ojcowie wasi. Tam mogą służyć obcym bogom dniem i nocą, jako że nie mam dla was przebaczenia”.",
      "Dlatego oto nadejdą dni — wyrocznia Jahwe — kiedy nie będą już mówić: „na Jahwe żyjącego, który wyprowadził synów Izraela z ziemi egipskiej”,",
      "lecz raczej „na Jahwe żyjącego, który wyprowadził synów Izraela z ziemi północnej i ze wszystkich ziem, po których ich rozproszył”. I sprowadzę ich znów do ziemi, którą dałem ich ojcom.",
      "Oto posyłam po wielu rybaków — wyrocznia Jahwe — by ich wyłowili, a następnie poślę wielu myśliwych, by polowali na nich ze wszystkich gór i ze wszystkich pagórków, i ze wszystkich rozpadlin skalnych.",
      "Albowiem oczy moje patrzą na wszystkie ich drogi, nie mogą się skryć przede mną i nie może się ukryć ich nieprawość przed moimi oczami.",
      "Odpłacę im przede wszystkim w dwójnasób za nieprawość i ich grzech, za to, że zbezcześcili moją ziemię trupami swoich bałwanów i napełnili swoimi obrzydliwościami moje dziedzictwo.",
      "Jahwe moją siłą, moją twierdzą, moją ucieczką w dniu ucisku. Do Ciebie przyjdą narody z krańców ziemi i powiedzą: Ojcowie nasi odziedziczyli tylko kłamstwo — nicość pozbawioną jakiejkolwiek mocy.",
      "Czy może człowiek uczynić sobie bogów? To przecież wcale nie są bogowie!",
      "Dlatego też pokażę im, tym razem dam im poznać moją rękę i moją siłę; i zrozumieją, że moje imię Jahwe!"
    ],
    [
      "Grzech Judy jest zapisany żelaznym rylcem, wyryty diamentowym ostrzem na tablicy ich serc i na rogach waszych ołtarzy,",
      "jako pomnik ich synów, ich ołtarzy, ich aszer przy zielonych drzewach, na wysokich pagórkach.",
      "Góro moja na równinie, twój dobytek i wszystkie twe skarby wydam na grabież, jako zapłatę za wszystkie twe grzechy, popełnione w twych granicach.",
      "Będziesz się musiała wyrzec dziedzictwa swego, które ci dałem. Uczynię cię niewolnikiem twych nieprzyjaciół w ziemi, której nie znasz. Albowiem rozpaliliście ogień mojego gniewu — będzie płonął na wieki.",
      "To mówi Jahwe: Przeklęty mąż, który pokłada nadzieję w człowieku i który w ciele upatruje swą siłę, a od Jahwe odwraca swe serce!",
      "Jest on podobny do dzikiego krzaka na stepie. Nie dostrzega, gdy przychodzi szczęście. Wybiera miejsca spalone na pustyni, ziemię słoną i bezludną.",
      "Błogosławiony mąż, który pokłada ufność w Jahwe, i Jahwe jest jego nadzieją!",
      "Jest on podobny do posadzonego nad wodą drzewa, co swe korzenie puszcza ku strumieniowi. Nie obawia się, skoro przyjdzie upał, bo utrzyma zielone liście. Także w roku posuchy nie doznaje niepokoju i nie przestaje wydawać owoców.",
      "Serce jest zdradliwsze niż wszystko inne i niepoprawne — któż je zgłębi?",
      "Ja, Jahwe, badam serce i doświadczam nerki, bym mógł każdemu oddać stosownie do jego postępowania, według owoców jego uczynków.",
      "Kuropatwa wysiaduje jajka, których nie zniosła; podobnie czyni ten, kto zbiera w nieuczciwy sposób bogactwa. W pośrodku dni swoich musi je opuścić i gdy nadejdzie jego koniec, okazuje się głupcem.",
      "Tronem chwały, wzniosłym od początku, jest nasze miejsce święte.",
      "Nadziejo Izraela, Jahwe! Wszyscy, którzy Cię opuszczają, będą zawstydzeni. Ci, którzy oddalają się od Ciebie, będą zapisani na ziemi, bo opuścili źródło żywej wody (Jahwe).",
      "Uzdrów mnie, Jahwe, bym się stał zdrowym; ratuj mnie, bym doznał ratunku! Ty bowiem jesteś moją chlubą!",
      "Oto oni, którzy mi mówią: „Gdzie jest słowo Boże? Niechże się wypełni!”",
      "Ale ja nie nalegałem u Ciebie o nieszczęście, ani nie pragnąłem dnia zagłady. Ty wiesz: to, co wyszło z moich ust, jest zupełnie jawne przed Tobą.",
      "Nie bądź dla mnie postrachem, Ty, moja ucieczko w dniu nieszczęścia.",
      "Moi prześladowcy niech zostaną zawstydzeni, lecz mnie niech nie spotka hańba! Niech ich lęk ogarnie, lecz nie mnie! Ześlij na nich dzień nieszczęsny, zgładź ich, zgładź po dwakroć!",
      "To mówi Jahwe do mnie: Idź, stań w bramie synów narodu, przez którą wchodzą i wychodzą królowie judzcy, oraz we wszystkich bramach Jerozolimy",
      "i mów do nich: Słuchajcie słowa Jahwe, królowie judzcy, cała Judeo i wszyscy mieszkańcy Jerozolimy przechodzący przez te bramy.",
      "To mówi Jahwe: Strzeżcie się — jeśli wam życie miłe — by nie nosić rzeczy ciężkich w dzień szabatu ani nie wnosić ich przez bramy Jerozolimy.",
      "Nie wynoście żadnych ciężarów ze swych domów w dzień szabatu ani nie wykonujcie żadnej pracy, lecz raczej święćcie dzień szabatu, jak nakazałem waszym ojcom.",
      "Ale oni nie słuchali ani nie nakłonili swego ucha, lecz usztywnili swój kark, odmawiając posłuszeństwa i odrzucając pouczenie.",
      "Jeżeli okażecie mi pełne posłuszeństwo — wyrocznia Jahwe — jeśli nie będziecie wnosić żadnego ciężaru przez bramy miasta w dzień szabatu i jeśli będziecie święcić dzień szabatu, nie wykonując weń żadnej pracy,",
      "będą wchodzić przez bramę tego miasta królowie (i książęta) zasiadający na tronie Dawida. Będą wjeżdżać na wozach i koniach, oni, ich dostojnicy, mężowie judzcy i mieszkańcy Jerozolimy; a miasto to będzie zamieszkałe na wieki.",
      "I przyjdą z miast judzkich, z okolic Jerozolimy, z ziemi Beniamina, z Szefeli, z gór i z południa, przynosząc ofiary całopalne, krwawe, bezkrwawe, kadzidło i ofiary dziękczynne do domu Jahwe.",
      "A jeżeli mnie nie posłuchacie, by święcić dzień szabatu, by się powstrzymać od noszenia ciężaru, wchodząc bramami Jerozolimy w dzień szabatu, zapalę ogień w jej bramach; i pochłonie pałace Jerozolimy, i nie zgaśnie."
    ],
    [
      "Słowo, które Jahwe oznajmił Jeremiaszowi:",
      "„Wstań i zejdź do domu garncarza; tam usłyszysz moje słowa”.",
      "Zstąpiłem więc do domu garncarza; on zaś pracował właśnie przy kole.",
      "Jeżeli naczynie, które wyrabiał, uległo zniekształceniu, jak to się dzieje z gliną w ręku garncarza, wyrabiał z niego inne naczynie, jak tylko podobało się garncarzowi.",
      "Wtedy Jahwe skierował do mnie następujące słowo:",
      "Czy nie mogę postąpić z wami, domu Izraela, jak ten garncarz? — wyrocznia Jahwe. Oto bowiem jak glina w ręku garncarza, tak jesteście wy, domu Izraela, w moim ręku.",
      "Raz postanawiam przeciw narodowi lub królestwu, że je wyplenię, obalę i zniszczę.",
      "Lecz jeśli ten naród (przeciw któremu orzekłem karę) nawróci się ze swej nieprawości, będę żałował nieszczęścia, jakie zamyślałem nań zesłać.",
      "Innym razem postanawiam w stosunku do jakiegoś narodu lub królestwa, by je budować i sadzić.",
      "Jeżeli jednak czyni wobec mnie nieprawość, nie słuchając mojego głosu, będę żałował pomyślności, jaką postanowiłem go obdarzyć.",
      "Teraz zaś mów mężom judzkim i mieszkańcom Jerozolimy: To mówi Jahwe: „Oto przygotowuję na was nieszczęście i snuję przeciw wam plan. Nawróćcie się więc każdy ze swej złej drogi, a uczyńcie lepszymi wasze drogi i wasze czyny”.",
      "I rzekli: „Na próżno! Chcemy raczej pójść za swoimi własnymi przekonaniami; każdy będzie postępował według popędu swego przewrotnego serca”.",
      "Dlatego to mówi Jahwe: Zapytajcie się u narodów, czy ktokolwiek słyszał coś podobnego? Zupełnie ohydnie postąpiła Dziewica-Izrael.",
      "Czy może znika z moich skał śnieg Libanu? Czy wysychają wody górskie, źródła spadające?",
      "A jednak mój naród zapomniał o mnie, Nicości palą kadzidło! Sprawię, że potykać się będą na swych drogach, dawnych ścieżkach; że będą chodzili po błędnych ścieżkach, po drodze nie wytyczonej;",
      "że uczynią swój kraj pustynią, odwiecznym pośmiewiskiem. Każdego, co będzie przechodził, ogarnie zdumienie i będzie potrząsał głową.",
      "Podobnie jak to czyni wschodni wiatr, rozproszę ich w obliczu wroga. Plecy, a nie twarz pokażę im w dniu ich zagłady.",
      "Rzekli: „Chodźcie, uknujmy zamach na Jeremiasza! Bo przecież nie zabraknie pouczenia kapłanowi ani rady mędrcowi, ani słowa prorokowi. Chodźcie, uderzmy go językiem, nie zważajmy wcale na jego słowa!”",
      "Usłysz mnie, Jahwe, i słuchaj głosu moich przeciwników!",
      "Czy się za dobre płaci złem? (A oni wykopali dół dla mnie!) Wspomnij, jak stawałem przed Tobą, aby się wstawiać za nimi, aby odwrócić Twój gniew od nich.",
      "Dlatego wydaj ich dzieci na pastwę głodu i zgładź ich ostrzem miecza! Niech żony ich zostaną bezdzietne i jako wdowy! Mężowie ich niech zginą od zarazy, a młodzież ich niech zginie na wojnie od miecza!",
      "Niech się rozlegnie krzyk z ich domów, gdy sprowadzę na nich nagle złoczyńców. Albowiem wykopali dół, by mnie pochwycić, a pod nogi moje zastawili potajemnie sidła.",
      "Ty zaś, Jahwe, znasz wszystkie ich mordercze plany przeciw mnie. Nie odpuszczaj ich przestępstwa ani nie zmazuj ich grzechu sprzed swego oblicza! Niech padną przed Tobą, w chwili Twego gniewu wystąp przeciw nim!"
    ],
    [
      "To powiedział Jahwe do mnie: „Idź i kup flakon gliniany, następnie zabierz ze sobą kilku spośród starszych ludu i starszych kapłanów.",
      "Wyjdź ku dolinie Ben-Hinnom, która się znajduje przy wejściu Harsit, i obwieść tam słowa, jakie ci powiem.",
      "I powiesz: Słuchajcie słowa Jahwe, królowie judzcy i mieszkańcy Jerozolimy! To mówi Jahwe Zastępów, Bóg Izraela: Oto sprowadzę klęskę na to miejsce, tak że każdemu, kto to usłyszy, zaszumi w uszach.",
      "Opuścili bowiem mnie i sprofanowali to miejsce, paląc kadzidła obcym bogom, których nie znali ani oni, ani ich ojcowie, ani królowie judzcy, i napełnili to miejsce krwią niewinnych.",
      "Zbudowali nadto wyżyny Baalowi, by palić swoich synów w ogniu jako ofiary dla Baala, czego nie nakazałem ani nie poleciłem i co nie przyszło mi nawet na myśl.",
      "Dlatego przyjdą dni — wyrocznia Jahwe — że to miejsce nie będzie się już nazywało Tofet ani doliną Ben-Hinnom, lecz doliną zabójstwa.",
      "I uczynię bezsilną radę Judy i Jerozolimy na tym miejscu. Sprawię też, że padną od miecza przed swoimi wrogami, z ręki tych, co nastają na ich życie. Ciała ich wydam na pożarcie ptakom powietrznym i lądowym zwierzętom.",
      "I uczynię z tego miasta przedmiot zgrozy i pośmiewiska. Ktokolwiek będzie obok niego przechodził, popadnie w osłupienie i będzie gwizdał nad wszystkimi jego klęskami.",
      "Sprawię, że będą jedli ciało swoich synów i córek; jeden będzie jadł ciało drugiego z powodu oblężenia i ucisku, jakim otoczą ich nieprzyjaciele nastający na ich życie.",
      "Stłucz zaś flakon wobec mężów, którzy przyszli z tobą,",
      "i powiedz im: To mówi Jahwe Zastępów: Tak samo zniszczę ten naród i to miasto, jak tłucze się naczynie garncarza, którego nie można już naprawić. Będą także grzebać w Tofet, gdyż nie będzie innego miejsca na chowanie [zmarłych].",
      "Zrobię to temu miejscu — wyrocznia Jahwe — i mieszkańcom jego, czyniąc to miasto takim, jak Tofet.",
      "Domy Jerozolimy i domy królów judzkich staną się nieczyste, podobnie jak miejsce Tofet; wszystkie domy, na których dachach palono kadzidło wszystkim zastępom niebieskim i ofiarowano libację obcym bóstwom”.",
      "Przyszedł zaś Jeremiasz z Tofet, dokąd go posłał Jahwe, by prorokował, i stanął na placu domu Jahwe, mówiąc do całego ludu.",
      "„To mówi Jahwe Zastępów, Bóg Izraela: Oto sprawię, że przyjdzie na to miasto i na wszystkie jego osiedla całe to nieszczęście, jakie nań zapowiedziałem. Uczynili bowiem kark swój sztywnym, nie chcąc słuchać moich słów”."
    ],
    [
      "Usłyszał zaś Jeremiasza głoszącego te słowa Paszchur, syn Imera, kapłan, który był głównym nadzorcą w domu Jahwe.",
      "I kazał Paszchur poddać chłoście Jeremiasza proroka i zakuć go w kłodę, która się znajdowała w Wyższej Bramie Beniamina, w domu Jahwe.",
      "Następnego zaś dnia uwolnił Paszchur Jeremiasza z kłody. Wtedy rzekł Jeremiasz do niego: „Już nie Paszchur nazywa cię Jahwe, lecz Trwoga Dookoła!”",
      "To bowiem mówi Jahwe: Oto uczynię postrach z ciebie i ze wszystkich twych przyjaciół. Padną od miecza swych wrogów, a twoje oczy będą na to spoglądać! Całą Judeę wydam w ręce króla babilońskiego: poprowadzi ich w niewolę do Babilonu i będzie ich zabijał mieczem.",
      "Wydam też wszystkie bogactwa tego miasta, cały jego dorobek, wszystkie jego drogocenne rzeczy, wszystkie skarby królów judzkich oddam w ręce ich nieprzyjaciół, by je złupili, zabrali i wywieźli do Babilonu.",
      "Ty zaś, Paszchurze, i wszyscy twoi domownicy pójdziecie do niewoli. Pójdziesz do Babilonii, tam umrzesz i zostaniesz pochowany ty i wszyscy twoi najbliżsi, którym przepowiadałeś kłamliwie.",
      "Uwiodłeś mnie, Jahwe, a ja pozwoliłem się uwieść; ujarzmiłeś mnie i przemogłeś. Stałem się codziennym pośmiewiskiem, wszyscy mi urągają.",
      "Albowiem ilekroć mam zabierać głos, muszę obwieszczać: „Gwałt i ruina!” Tak, słowo Jahwe stało się dla mnie każdego dnia zniewagą i pośmiewiskiem.",
      "I powiedziałem sobie: Nie będę Go już wspominał ani mówił w Jego imię! Ale wtedy zaczął trawić moje serce jakby ogień nurtujący w moim ciele. Czyniłem wysiłki, by go stłumić, lecz nie potrafiłem.",
      "Tak, słyszałem oszczerstwo wielu: „Trwoga Dookoła! Donieście, doniesiemy na niego!” Wszyscy zaprzyjaźnieni ze mną wypatrują mojego upadku: „Może da się zwieść, tak że zwyciężymy go i wywrzemy swą pomstę na nim!”",
      "Ale Jahwe jest przy mnie jako potężny bohater; dlatego moi prześladowcy ustaną i nie zwyciężą. Będą bardzo zawstydzeni swoją porażką, okryci wieczną i niezapomnianą hańbą.",
      "Jahwe Zastępów, Ty, który doświadczasz sprawiedliwego, patrzysz na nerki i serce, dozwól, bym zobaczył Twoją pomstę nad nimi! Tobie bowiem powierzyłem swą sprawę.",
      "Śpiewajcie Jahwe, wysławiajcie Jahwe! Uratował bowiem życie ubogiego z ręki złoczyńców.",
      "Niech będzie przeklęty dzień, w którym się urodziłem! Dzień, w którym porodziła mnie matka moja, niech nie będzie błogosławiony!",
      "Niech będzie przeklęty człowiek, który powiadomił ojca mojego: „Urodził ci się syn, chłopiec!” sprawiając mu wielką radość.",
      "Niech będzie ów człowiek podobny do miast, które Jahwe zniszczył bez miłosierdzia! Niech słyszy krzyk z rana, a wrzawę wojenną w południe!",
      "Nie zabił mnie bowiem w łonie matki. Wtedy moja matka stałaby się moim grobem, a łono jej wiecznie brzemiennym!",
      "Po co wyszedłem z łona matki? Czy żeby oglądać nędzę i utrapienie i dokonać dni moich wśród hańby?"
    ],
    [
      "Słowo, które Jahwe skierował do Jeremiasza, gdy król Sedecjasz wysłał do niego Paszchura, syna Malkiasza, i kapłana Sofoniasza, syna Maasejasza, by powiedzieli doń:",
      "„Poradź się Jahwe w naszym imieniu, bo Nebukadnessar, król Babilonu, wypowiedział nam wojnę. Może Jahwe postąpi z nami zgodnie ze wszystkimi swoimi cudami, tak że [ów] odstąpi od nas”.",
      "Jeremiasz zaś powiedział do nich: „Tak odpowiecie Sedecjaszowi:",
      "To mówi Jahwe, Bóg Izraela: Oto odwrócę sprzęt wojenny, który macie w swych rękach, a którym walczycie z królem Babilonu i Chaldejczykami oblegającymi was z zewnątrz murów, i zgromadzę go w środku tego miasta.",
      "Ja sam będę walczył przeciw wam wyciągniętą ręką i silnym ramieniem, z gniewem pełnym zapalczywości i wielką zawziętością.",
      "I pobiję mieszkańców tego miasta, ludzi i zwierzęta; umrą na skutek wielkiej zarazy.",
      "Następnie zaś — wyrocznia Jahwe — wydam Sedecjasza, króla judzkiego, jego sługi i lud, który ocaleje w tym mieście od zarazy, od miecza i od głodu, w ręce Nebukadnessara, króla babilońskiego, oraz w ręce ich nieprzyjaciół i w ręce tych, co nastają na ich życie. Zabije on ich mieczem, nie będzie ich żałował, nie będzie miał litości ani miłosierdzia”.",
      "Do tego narodu zaś powiedz: „To mówi Jahwe: Oto stawiam przed wami drogę życia i drogę śmierci.",
      "Kto pozostanie w tym mieście, umrze od miecza, głodu i zarazy. Kto zaś wyjdzie, by się oddać w niewolę oblegającym was Chaldejczykom, będzie żył i otrzyma jako zdobycz własne życie.",
      "Skierowałem bowiem swoje oblicze na to miasto ze złym, a nie dobrym zamiarem — wyrocznia Jahwe. Będzie ono wydane w ręce króla babilońskiego, który spali je ogniem”.",
      "A co do domu króla judzkiego: Słuchajcie słowa Jahwe!",
      "Domu Dawida, to mówi Jahwe: Sprawujcie sądy sprawiedliwe rano, uwalniajcie uciśnionego z ręki ciemięzcy! Inaczej bowiem gniew mój wybuchnie jak ogień, będzie płonął i nikt nie zdoła go stłumić wobec waszych przewrotnych uczynków.",
      "Oto ja zwracam się do ciebie, mieszkanko Doliny, skało na równinie — wyrocznia Jahwe. Wy, co mówicie: „kto może zstąpić przeciw nam i wkroczyć do naszych siedzib?”",
      "Ukarzę was według plonu waszych uczynków — wyrocznia Jahwe — i podłożę ogień pod jej las, by pochłonął wszystko, co ją otacza."
    ],
    [
      "To mówi Jahwe: Zejdź do domu króla judzkiego i powiedz tam te słowa.",
      "Powiesz: Słuchaj słowa Bożego, królu judzki, który zasiadasz na tronie Dawida, ty, twoi” słudzy i twój lud, który wchodzi przez te bramy.",
      "To mówi Jahwe: Wypełniajcie prawo i sprawiedliwość, a uwalniajcie uciśnionego z rąk ciemięzcy, obcego zaś, sieroty i wdowy nie uciskajcie ani nie czyńcie im gwałtu; krwi niewinnej nie rozlewajcie w tym miejscu.",
      "Albowiem jeżeli wiernie wykonacie to polecenie, będą wchodzić bramami tego domu królowie zasiadający na tronie Dawida, wjeżdżając na wozach i koniach, oni, ich słudzy i ludzie.",
      "Jeżeli zaś nie usłuchacie tych słów, przysięgam na siebie samego — wyrocznia Jahwe — dom ten zostanie obrócony w gruzy.",
      "To mówi Jahwe o domu króla judzkiego: Jesteś dla mnie jak Galaad, szczyt Libanu. Naprawdę uczynię z ciebie pustynię, miasto nie zamieszkane.",
      "Przygotuję niszczycieli na ciebie, każdego ze swym sprzętem, by ścięli najlepsze z twoich cedrów i rzucili w ogień.",
      "A gdy wielu ludzi będzie przechodziło obok tego miasta, powiedzą jeden do drugiego: „Dlaczego Jahwe postąpił w ten sposób z tym wielkim miastem?”",
      "Odpowiedź będzie brzmiała: „Dlatego, że porzucili Przymierze Jahwe, Boga swego, a oddawali cześć obcym bogom i służyli im”.",
      "Nie płaczcie nad zmarłym ani nie lamentujcie nad nim. Płaczcie gorzko nad tym, który odchodzi, bo nie wróci już ani nie ujrzy swej ziemi ojczystej.",
      "Albowiem to mówi Jahwe o Szallumie, synu Jozjasza, królu judzkim, który objął panowanie na miejsce Jozjasza, swego ojca, a który opuścił to miejsce: Nie wróci już doń,",
      "lecz umrze w miejscu, do którego go zaprowadzono, i nie ujrzy więcej tej ziemi.",
      "Biada temu, który buduje swój dom, pomijając sprawiedliwość, a górne jego piętra wśród bezprawia; który każe swemu współziomkowi pracować darmo i nie oddaje mu jego zarobku,",
      "mówiąc: „Zbuduję sobie rozległy dom i piętra przestronne”; wybije sobie w nim okna, otaczając je cedrowymi ramami i pomaluje je na czerwono.",
      "Czy się w tym okazujesz królem, że masz zapał do cedru? A może twój ojciec nie jadł i nie pił? Lecz on wykonywał prawo i sprawiedliwość i dlatego zażywał pomyślności.",
      "Występował w obronie uciśnionego i ubogiego — wtedy powodziło mu się dobrze. Czy to nie znaczyło znać mnie — wyrocznia Jahwe?",
      "Twoje zaś oczy i serce pragną jedynie własnej korzyści, przelania niewinnej krwi i czynienia ucisku i gwałtu.",
      "Dlatego to mówi Jahwe o Jojaqimie, synu Jozjasza, królu judzkim: Nie będą go opłakiwać: „Ach, mój bracie, ach, siostro!” Nie będą go opłakiwać: „Ach, panie! Ach, majestacie!”",
      "Będzie miał pogrzeb, jaki się sprawia osłowi. Będą go wlec i porzucą poza bramami Jerozolimy.",
      "Wejdź na Liban i krzycz, a na Baszanie podnieś swój głos, wołaj z Abarim, bo zostali wyniszczeni wszyscy twoi ulubieńcy.",
      "Mówiłem do ciebie, gdy zażywałaś pomyślności; Odpowiedziałaś: „nie będę słuchać!” Takie było twoje postępowanie od twej młodości, by nie słuchać głosu mojego.",
      "Wszyscy twoi pasterze staną się pastwą wiatru, a twoi ulubieńcy pójdą w niewolę. Tak, wtedy cię ogarnie wstyd i hańba dla wszystkich twoich nieprawości.",
      "Ty, co mieszkałaś na Libanie, co uwiłaś sobie gniazdo wśród cedrów — jak bardzo będziesz jęczeć, gdy przyjdą na ciebie boleści podobne do bólu niewiasty rodzącej!",
      "Na moje życie — wyrocznia Jahwe — nawet gdyby Koniasz, syn Jojaqima, króla judzkiego, był pierścieniem na mojej prawej ręce, zerwałbym go stamtąd!",
      "Wydam cię w ręce tych, co nastają na twe życie, w ręce tych, przed którymi odczuwasz lęk, w ręce Nebukadnessara, króla babilońskiego, w ręce Chaldejczyków.",
      "Rzucę ciebie i twoją matkę, która cię porodziła, do obcej ziemi, w której się nie urodziliście — i tam umrzecie.",
      "Do kraju zaś, do którego będą stale pragnęli powrócić, nie wrócą.",
      "Czy Koniasz jest naczyniem wyrzuconym, potłuczonym naczyniem, którego nikt nie chce? Dlaczego wypędzono go i jego potomstwo i porzucono w kraju, którego nie znają?",
      "Ziemio, ziemio, ziemio! Słuchaj słowa Jahwe!",
      "To mówi Jahwe: Zapiszcie tego człowieka jako pozbawionego potomstwa, jako męża, który nie zażyje szczęścia w swych dniach, ponieważ żadnemu z jego potomków nie uda się zasiąść na tronie Dawida, ani panować nad Judeą."
    ],
    [
      "Biada pasterzom, którzy prowadzą do zguby i rozpraszają owce mojego pastwiska — wyrocznia Jahwe.",
      "Dlatego to mówi Jahwe, Bóg Izraela, o pasterzach, którzy mają paść mój naród: Wy rozproszyliście moją trzodę, rozpędziliście i nie zatroszczyliście się o nią; oto ja się zatroszczę o nieprawość waszych uczynków — wyrocznia Jahwe.",
      "Ja sam zbiorę resztę swego stada ze wszystkich krajów, do których ich wypędziłem. Sprowadzę je na ich pastwisko, by miały coraz liczniejsze potomstwo.",
      "Ustanowię zaś nad nimi pasterzy, by je paśli; i nie będą się już więcej lękać ani trwożyć, ani trzeba będzie szukać którejkolwiek — wyrocznia Jahwe.",
      "Oto nadejdą dni — wyrocznia Jahwe — kiedy wzbudzę Dawidowi odrośl sprawiedliwą. Będzie panowała jako król, postępując roztropnie, i będzie wykonywała prawo i sprawiedliwość na ziemi.",
      "W jego dniach Juda dostąpi zbawienia, a Izrael będzie mieszkał bezpiecznie. To zaś będzie imię, którym go będą nazywać: „Jahwe naszą sprawiedliwością”.",
      "Dlatego oto nadejdą dni — wyrocznia Jahwe — kiedy nie będą już mówić: „Na Jahwe żyjącego, który wyprowadził synów Izraela z ziemi egipskiej!”,",
      "lecz raczej: „Na Jahwe żyjącego, który wyprowadził i przywrócił pokolenie domu Izraela z ziemi północnej i ze wszystkich ziem, po których ich rozproszył”, tak że będą mogli mieszkać w swej ziemi.",
      "O prorokach. Rozdziera się serce we mnie, wszystkie moje członki ogarnia drżenie, jestem jak człowiek pijany, jak człowiek przesycony winem — z powodu Jahwe i Jego świętych słów.",
      "Kraj bowiem przepełniony jest cudzołożnikami (tak, cały kraj pogrążony jest w smutku z powodu przekleństwa, wyschły pastwiska stepowe), ich zabiegi zmierzają ku złemu, ich siłą jest nieprawość.",
      "Albowiem nawet prorok, nawet kapłan postępują haniebnie, nawet w moim domu znalazłem ich nieprawość — wyrocznia Jahwe.",
      "Dlatego będzie ich droga dla nich terenem śliskim, na którym się potkną w ciemnościach i upadną. Albowiem ześlę na nich nieszczęście w roku, w którym ich nawiedzę — wyrocznia Jahwe.",
      "Także wśród proroków Samarii widziałem niedorzeczność: prorokowali w imię Baala i zwodzili mój naród, Izrael.",
      "A wśród proroków Jerozolimy widziałem obrzydliwość: cudzołóstwo, zatwardziałość w kłamstwie i popieranie złoczyńców, przy czym nikt się nie nawraca ze swej niegodziwości. Stali się oni wszyscy dla mnie jakby Sodomą, a mieszkańcy ich jakby Gomorą!",
      "Dlatego to mówi Jahwe Zastępów o prorokach: Oto dam im za pokarm piołun, a za napój wodę zatrutą. Albowiem od proroków z Jerozolimy rozeszła się niegodziwość po całym kraju.",
      "To mówi Jahwe Zastępów: Nie słuchajcie proroków, którzy wam przepowiadają; wprowadzają was w błąd. Zwiastują wam urojenia swego serca, nie zaś to, co pochodzi z ust Jahwe.",
      "Mówią stale tym, co uwłaczają słowu Jahwe: „Będziecie zażywać pomyślności!” Wszystkich zaś tych, co idą za popędem swego serca, zapewniają: „Nie spotka was nieszczęście!”",
      "Kto bowiem stał w radzie Jahwe, widział i słyszał Jego słowo? Kto nadsłuchiwał Jego słowa i usłyszał je?",
      "Oto nawałnica Jahwe, gniew powstaje, burza szaleje, spada na głowę niegodziwych.",
      "Nie ustanie gniew Jahwe, dopóki nie wykona On i nie urzeczywistni zamiarów swego serca. Przy końcu dni zrozumiecie to w pełni.",
      "Nie posłałem tych proroków, lecz oni biegają; nie mówiłem do nich, lecz oni prorokują.",
      "Gdyby stali w mojej radzie, głosiliby moje słowa mojemu narodowi i nawróciliby ich ze złej drogi oraz z przewrotnego postępowania.",
      "Czy jestem Bogiem z bliska — wyrocznia Jahwe — a nie raczej Bogiem z daleka?",
      "Czy może się człowiek ukryć w zakamarkach, tak bym go nie widział? — wyrocznia Jahwe. Czy nie wypełniam nieba i ziemi?",
      "Słyszałem to, co mówią prorocy, którzy prorokują fałszywie w moim imieniu: ‚,Miałem sen, miałem sen!”",
      "Dokądże będzie tak w sercu proroków, przepowiadających kłamliwie i przepowiadających złudy swego własnego serca?",
      "Zmierzają ku temu, by przez swe sny, które jeden drugiemu opowiada, poszło w niepamięć moje imię u mojego ludu, podobnie jak zapomnieli mego imienia dla Baala ich ojcowie.",
      "Prorok, który miałby sen, niech opowiada swój sen. Kto miałby moje słowo, niech wiernie opowiada moje słowo! Co ma wspólnego słoma z ziarnem — wyrocznia Jahwe.",
      "Czy moje słowo nie jest jak ogień — wyrocznia Jahwe — czy nie jest jak młot kruszący skałę?",
      "Oto dlatego się zwrócę przeciw prorokom — wyrocznia Jahwe — którzy kradną sobie nawzajem moje słowo.",
      "Oto się zwrócę przeciw prorokom — wyrocznia Jahwe — którzy używają swego własnego języka, by wypowiadać wyrocznie.",
      "Oto się zwrócę przeciw tym, którzy prorokują sny kłamliwe — wyrocznia Jahwe — opowiadają je i zwodzą mój lud kłamstwami i chełpliwością. Nie posłałem ich ani nie dawałem im polecenia; w niczym też nie są użyteczni dla tego narodu — wyrocznia Jahwe.",
      "A jeśli ten naród albo prorok, albo kapłan cię zapyta: „Jakie jest brzemię Jahwe?”, odpowiesz im: „Wy jesteście brzemieniem, bo odrzuciłem was” — wyrocznia Jahwe.",
      "A proroka, kapłana czy lud — ktokolwiek powie „brzemię Jahwe”, ukarzę wraz z jego domem.",
      "Tak będziecie mówić każdy do swego przyjaciela i każdy do swego brata: „Co odpowiedział Jahwe?” lub: „Co mówił Jahwe?”",
      "Nie wspominajcie już więcej „brzemienia Jahwe”, inaczej bowiem stanie się mówiącemu brzemieniem jego własne słowo, gdyż odwróciliście sens słów Boga żywego, Jahwe Zastępów, Boga naszego.",
      "Tak należy mówić do proroka: „Co odpowiedział tobie Jahwe?” lub: „Co mówił Jahwe?”",
      "Jeślibyście mimo to mówili „brzemię Jahwe”, to wtedy tak mówi Jahwe: Ponieważ używacie tego wyrażenia „brzemię Jahwe”, mimo że wam zakazałem mówić „brzemię Jahwe”,",
      "dlatego podniosę was zupełnie i wyrzucę sprzed mojego oblicza, was i miasto, które dałem wam i waszym ojcom.",
      "Okryję was wieczną niesławą, wieczną hańbą, która nigdy nie ulegnie zapomnieniu."
    ],
    [
      "Jahwe pokazał mi w widzeniu: Oto dwa kosze fig ustawione przed świątynią, gdy już Nebukadnessar, król babiloński, uprowadził w niewolę z Jerozolimy do Babilonu Jechoniasza, syna Jojaqima, króla judzkiego, oraz przywódców judzkich, nadto kowali i ślusarzy.",
      "Jeden kosz zawierał wyborne figi, jakimi są wczesne figi, drugi natomiast kosz zawierał figi najgorsze, tak niedobre, że się nie nadawały do jedzenia.",
      "Jahwe zaś powiedział do mnie: „Co widzisz, Jeremiaszu?” Odpowiedziałem: „Figi. Figi wyborne są bardzo dobre, a najgorsze są bardzo niedobre i niejadalne, bo niedobre”.",
      "I otrzymałem następujące słowo Jahwe:",
      "To mówi Jahwe, Bóg Izraela: Jak na te wyborne figi, tak patrzę życzliwie na mieszkańców Judy uprowadzonych w niewolę, których wysłałem z tego miejsca do ziemi Chaldejczyków — dla ich dobra.",
      "Skieruję wzrok na nich dla ich dobra, sprowadzę ich do tego kraju, odbuduję ich, by więcej nie rujnować, osadzę, by więcej nie wyrywać.",
      "Dam im serce zdolne do poznania mnie, że ja jestem Jahwe. Oni będą moim narodem, ja zaś będę ich Bogiem, ponieważ powrócą do mnie z całego serca.",
      "Natomiast jak się czyni z bezwartościowymi figami, których nie można jeść, bo są niedobre, tak samo — to mówi Jahwe — postąpię z Sedecjaszem, królem judzkim, z jego przywódcami, z tymi mieszkańcami Jerozolimy, co pozostali w tej ziemi, oraz z tymi, co mieszkają w Egipcie.",
      "I uczynię z nich postrach i klęskę dla wszystkich królestw ziemi, hańbę, przysłowie, pośmiewisko i przekleństwo po wszystkich miejscach, gdzie ich rozproszyłem.",
      "Ześlę na nich miecz, głód i zarazę, dopóki nie znikną z powierzchni ziemi, którą dałem im i ich ojcom."
    ],
    [
      "Słowo skierowane do Jeremiasza o całym narodzie judzkim w czwartym roku Jojaqima, syna Jozjasza, króla judzkiego (to jest pierwszego roku Nebukadnessara, króla Babilonii).",
      "Prorok Jeremiasz wypowiedział je do całego narodu judzkiego i do wszystkich mieszkańców Jerozolimy:",
      "Począwszy od trzynastego roku Jozjasza, syna Ammona, króla judzkiego, aż do dnia dzisiejszego, przez dwadzieścia trzy lata kierował Jahwe słowo do mnie, ja zaś mówiłem do was niestrudzenie, a wy nie słuchaliście.",
      "Jahwe posyłał wam wszystkich sług swoich, proroków bez przerwy, a wy nie słuchaliście ani nie nadstawialiście uszu, by słuchać.",
      "Słowa te brzmiały: Niech każdy porzuci swoje przewrotne postępowanie, złe uczynki, a będziecie mogli pozostać w ziemi, jaką dał Jahwe wam i waszym ojcom od dawna i na zawsze.",
      "Nie chodźcie za obcymi bogami, by im służyć i cześć oddawać, ani nie pobudzajcie Jahwe do gniewu uczynkami waszych rąk, a nie sprowadzę na was nieszczęścia.",
      "Ale nie usłuchaliście mnie (wyrocznia Jahwe — pobudzając mnie do gniewu uczynkami waszych rąk ku waszej własnej zgubie).",
      "Dlatego to mówi Jahwe Zastępów: „Ponieważ nie usłuchaliście moich słów,",
      "oto poślę, by przyprowadzić wszystkie pokolenia północy — wyrocznia Jahwe — i Nebukadnessara, króla Babilonu, mojego sługę. Sprowadzę ich przeciw temu krajowi, przeciw jego mieszkańcom i przeciw wszystkim narodom dookoła. Wypełnię na nich klątwę, uczynię z nich przedmiot grozy, pośmiewisko i wieczną ruinę.",
      "Sprawię, że ustanie wśród nich głos wesela, głos radości, głos oblubieńca i głos oblubienicy, terkot żaren i światło lampy.",
      "Cały ten kraj zostanie spustoszony i opuszczony, a narody będą służyć królowi babilońskiemu przez siedemdziesiąt lat.",
      "A po upływie siedemdziesięciu lat ukarzę króla Babilonu i ten naród — wyrocznia Jahwe — ich grzechy i kraj babiloński; zamienię go na wieczne pustkowie.",
      "Wypełnię na tym kraju wszystkie swoje słowa, które wypowiedziałem przeciw niemu: wszystko, co zostało napisane w tej księdze, co prorokował Jeremiasz przeciw wszystkim narodom.",
      "Także ich zmuszą do uległości wielkie narody i wielcy królowie, odpłacając im stosownie do ich czynów i uczynków ich rąk”.",
      "To powiedział do mnie Jahwe, Bóg Izraela: „Weź z mojej ręki kubek wina [tj. gniewu] i daj je do picia wszystkim narodom, do których cię posyłam.",
      "Niech piją, zataczają się i szaleją (przed mieczem, który poślę między nich)”.",
      "Wziąłem więc kubek z ręki Jahwe i napoiłem wszystkie narody, do których mnie posłał Jahwe:",
      "Jerozolimę, miasta judzkie, ich królów i przywódców, by uczynić z nich pustkowie, przedmiot grozy, pośmiewiska i przekleństwa, jak to jest dzisiaj;",
      "Faraona, króla Egiptu i jego sług, jego przywódców i cały jego naród;",
      "wszystkie różnorodne narody i wszystkich królów ziemi Us, wszystkich królów ziemi filistyńskiej, Aszkalon, Gazę, Akron i to, co pozostało z Aszdod;",
      "Edom, Moab i synów Ammona,",
      "wszystkich królów Tyru i wszystkich królów Sydonu oraz wszystkich królów zamorskich wysp;",
      "Dedan, Tema, Buz i wszystkich, którzy przycinają włosy na skroniach;",
      "wszystkich królów Arabii i wszystkich królów różnorodnych ludów, mieszkających na pustyni;",
      "wszystkich królów Zimri, wszystkich królów Elamu i wszystkich królów Medii;",
      "wszystkich królów północy, bliskich i dalekich, jednych po drugich; wszystkie królestwa, jakie są na powierzchni ziemi; (król zaś Szeszak będzie pił po nich).",
      "Powiesz im: To mówi Jahwe Zastępów, Bóg Izraela: Pijcie i upijcie się; wymiotujcie i padajcie, nie mogąc powstać wobec miecza, który poślę między was.",
      "Jeżeli zaś się zdarzy, że nie będą chcieli wziąć kubka z twej ręki, by pić, powiesz im: To mówi Jahwe Zastępów: Musicie wypić!",
      "Bo oto od miasta, nad którym wzywano mojego imienia, rozpoczynam karę, a wy mielibyście pozostać nie ukarani? Nie ujdziecie kary, lecz raczej miecz powołam przeciw wszystkim mieszkańcom ziemi — wyrocznia Jahwe Zastępów.",
      "Ty zaś będziesz im prorokował wszystkie te słowa i powiesz im: Jahwe grzmi z wysoka i ze swego świętego Przybytku wydaje głos. Grzmi potężnie przeciw swemu pastwisku, krzyk podnosi, jak tłoczący prasę do wina. Do wszystkich mieszkańców ziemi",
      "dochodzi wrzawa, aż do krańców ziemi; albowiem Jahwe prowadzi spór z narodami, pozywa przed sąd wszystko ciało, występnych oddaje na pastwę miecza — wyrocznia Jahwe.",
      "To mówi Jahwe Zastępów: Oto nieszczęście ogarnia naród po narodzie, zrywa się wielka burza z krańców ziemi.",
      "Zabici Jahwe będą w tym dniu od krańca do krańca ziemi. Nikt nie będzie ich opłakiwał ani zbierał, ani grzebał; pozostaną jako nawóz na powierzchni ziemi.",
      "Podnieście lament, pasterze, i krzyczcie! Tarzajcie się [w prochu] przewodnicy trzody! Nadeszły bowiem dni waszej rzezi i padniecie jak wybrane owce.",
      "Nie ma ucieczki dla pasterzy ani ocalenia dla przewodników trzody.",
      "Rozlega się krzyk pasterzy i lament przewodników trzody, bo Jahwe pustoszy ich pastwisko.",
      "Niszczeją spokojne pastwiska od palącego gniewu Jahwe.",
      "Lew opuścił swą kryjówkę, bo jego kraj stał się pustkowiem z powodu niszczycielskiego miecza i z powodu palącego gniewu Jahwe."
    ],
    [
      "Na początku panowania Jojaqima, syna Jozjasza, króla judzkiego, następujące słowo skierował Jahwe do Jeremiasza:",
      "To mówi Jahwe: „Stań na dziedzińcu domu Jahwe i mów do [mieszkańców] wszystkich miast judzkich, którzy przychodzą się pokłonić do domu Jahwe, wszystkie słowa, jakie poleciłem ci im oznajmić; nie ujmuj ani słowa!",
      "Może posłuchają i zawróci każdy ze swej złej drogi, mnie zaś ogarnie żal nad nieszczęściem, jakie zamyślam przeciw nim za ich przewrotne postępki.",
      "Powiesz im: To mówi Jahwe: Jeżeli nie będziecie mi posłuszni, postępując według mojego Prawa, które wam ustanowiłem",
      "[i jeśli nie] będziecie słuchać słów moich sług, proroków, których nieustannie do was posyłam, mimo że jesteście nieposłuszni,",
      "zrobię z tym domem podobnie jak z Szilo, a z miasta tego uczynię przekleństwo dla wszystkich narodów ziemi.",
      "Kapłani, prorocy i cały lud słyszeli Jeremiasza mówiącego te słowa w domu Jahwe.",
      "Gdy zaś Jeremiasz skończył mówić wszystko to, co mu Jahwe polecił głosić całemu ludowi, kapłani, prorocy (i cały lud) pochwycili go, mówiąc: „Musisz umrzeć!",
      "Dlaczego prorokowałeś w imię Jahwe, że się z tym domem stanie to, co z Szilo, a miasto to ulegnie zniszczeniu i pozostanie nie zamieszkałe?” Cały lud zgromadził się dookoła Jeremiasza w domu Jahwe.",
      "Gdy przywódcy judzcy usłyszeli te słowa, weszli z pałacu królewskiego do domu Jahwe i zasiedli u wejścia Bramy Nowej w domu Jahwe.",
      "Wtedy kapłani i prorocy zwrócili się do przywódców i do całego ludu w te słowa: „Człowiek ten zasługuje na wyrok śmierci, gdyż prorokował przeciw temu miastu, jak to słyszeliście na własne uszy”.",
      "Jeremiasz zaś rzekł do wszystkich przywódców i do całego ludu: „Jahwe posłał mnie, bym głosił przeciw temu domowi i przeciw temu miastu wszystkie słowa, które słyszeliście.",
      "Teraz więc poprawcie swoje postępowanie i swoje uczynki, słuchajcie głosu Jahwe, waszego Boga; wtedy ogarnie Jahwe żal nad nieszczęściem, jakie postanowił przeciw wam.",
      "Ja zaś jestem w waszych rękach. Uczyńcie ze mną, co się wam wyda dobre i sprawiedliwe.",
      "Wiedzcie jednak dobrze, że jeżeli mnie zabijecie, krew niewinnego spadnie na was, na to miasto i na jego mieszkańców. Naprawdę bowiem posłał mnie Jahwe do was, by głosić do waszych uszu wszystkie te słowa”.",
      "Wtedy powiedzieli przywódcy i cały lud do kapłanów i proroków: „Człowiek ten nie zasługuje na wyrok śmierci, gdyż przemawiał do nas w imię Jahwe, naszego Boga”.",
      "Powstali niektórzy spośród starszych kraju i rzekli do całego zgromadzenia ludu:",
      "„Micheasz, Morasztyjczyk, był prorokiem w czasach Ezechiasza, króla judzkiego i mówił do całego narodu judzkiego, co następuje: To mówi Jahwe Zastępów: Syjon zostanie zaorany jak pole, Jerozolima — obrócona w gruzy, a góra świątyni w zalesione wzgórze.",
      "Czy zabił go Ezechiasz, król judzki i cała Judea? Czy raczej nie uląkł się on Jahwe i nie przebłagał oblicza Jahwe, tak że ogarnął Jahwe żal nad nieszczęściem, jakie postanowił przeciw nim? My zaś mielibyśmy obciążyć dusze nasze tak wielkim występkiem?”",
      "Był także mąż prorokujący w imię Jahwe imieniem Uriasz, syn Szemajasza z Kiriat-Jearim. Prorokował zaś przeciw temu miastu i przeciw tej ziemi zupełnie zgodnie ze słowami Jeremiasza.",
      "Król Jojaqim i wszyscy jego oficerowie oraz wszyscy przywódcy usłyszeli jego słowa; król zaś szukał sposobności, by go zabić. Gdy Uriasz usłyszał o tym, przeraził się i uciekając, przybył do Egiptu.",
      "Wtedy posłał król Jojaqim do Egiptu Elnatana, syna Akbora wraz z kilku ludźmi.",
      "Sprowadzili oni Uriasza z Egiptu i przyprowadzili do króla Jojaqima, który kazał go stracić mieczem, a ciało jego wrzucić do pospolitych grobów.",
      "Achiqam jednak, syn Szafana, ochraniał Jeremiasza, by nie został wydany w ręce ludu na śmierć."
    ],
    [
      "Na początku panowania Sedecjasza, syna Jozjasza, króla judzkiego, skierował Jahwe do Jeremiasza następujące słowa:",
      "To powiedział Jahwe (do mnie): Sporządź sobie więzy i jarzmo i nałóż je na swą szyję.",
      "Następnie wyślij orędzie do króla Edomu, do króla Moabu, do króla Ammonu, do króla Tyru i do króla Sydonu przez ich wysłanników, którzy przybyli do Jerozolimy, do Sedecjasza, króla judzkiego.",
      "Dasz im następujące polecenie do ich władców: „To mówi Jahwe Zastępów, Bóg Izraela; tak macie powiedzieć waszym panom:",
      "Ja uczyniłem ziemię, człowieka i zwierzęta, które są na powierzchni ziemi, swą wielką siłą i swym wyciągniętym ramieniem; mogę je dać, komu będę uważał za stosowne.",
      "Teraz zaś dałem wszystkie te ziemie w ręce Nebukadnessara, króla Babilonu, mojego sługi; oddaję mu nawet zwierzęta polne, by mu służyły.",
      "Wszystkie narody będą służyć jemu, jego synowi oraz synowi jego syna, dopóki nie przyjdzie kres także i na jego kraj. Ujarzmią go wielkie narody i wielcy królowie.",
      "Naród i królestwo, które nie chciałyby służyć Nebukadnessarowi, królowi Babilonu, i które nie poddałyby swego karku pod jarzmo króla Babilonu — nawiedzę mieczem, głodem i zarazą — wyrocznia Jahwe — dopóki nie oddam ich w jego ręce.",
      "Wy natomiast nie słuchajcie waszych proroków, waszych wróżbitów, waszych widzących sny, waszych przepowiadaczy ze znaków ani waszych czarowników, którzy wam mówią: „Nie pójdziecie w poddaństwo króla Babilonu”.",
      "Przepowiadają wam bowiem kłamstwo, by was przez to wygnać z waszej ziemi; abym was musiał wypędzić i abyście wyginęli.",
      "Narodowi zaś, który podda swój kark pod jarzmo króla babilońskiego, by mu służyć, pozwolę spoczywać w swej ziemi — wyrocznia Jahwe — będzie ją uprawiał i w niej mieszkał”.",
      "Do Sedecjasza, króla judzkiego, powiedziałem zgodnie z tymi wszystkimi słowami: „Poddajcie swe karki pod jarzmo króla babilońskiego, służcie jemu i jego narodowi, a będziecie żyć.",
      "Dlaczego chcecie umrzeć, ty wraz ze swym narodem, od miecza, głodu i zarazy, jak to przepowiedział Jahwe o narodzie, który nie chciałby służyć królowi babilońskiemu?",
      "Nie słuchajcie też słów proroków, mówiących do was: „Nie będziecie służyć królowi babilońskiemu!”; prorokują wam bowiem kłamstwo.",
      "Nie posłałem ich — wyrocznia Jahwe — i prorokują kłamliwie w moje imię, bym był zmuszony was wypędzić i byście wyginęli, wy i prorocy przepowiadający wam”.",
      "Do kapłanów zaś i do tego ludu powiedziałem, co następuje: „To mówi Jahwe: Nie słuchajcie słów waszych proroków, przepowiadających wam: ‚Oto naczynia domu Jahwe wrócą z Babilonu, teraz, natychmiast!'; prorokują wam bowiem kłamstwo.",
      "Nie słuchajcie ich; bądźcie poddani królowi babilońskiemu, a będziecie żyć. Dlaczego to miasto ma się obrócić w gruzy?",
      "Gdyby byli oni naprawdę prorokami i mieli słowo Jahwe, wstawiliby się u Jahwe Zastępów, by naczynia, które pozostały w domu Jahwe, w pałacu króla judzkiego i w Jerozolimie, nie powędrowały do Babilonu”.",
      "To bowiem mówi Jahwe Zastępów o kolumnach, o miedzianym „morzu”, o postumentach oraz o reszcie naczyń, co pozostały w tym mieście,",
      "których nie zabrał Nebukadnessar, król babiloński, gdy uprowadzał w niewolę z Jerozolimy do Babilonu Jechoniasza, syna Jojaqima, króla judzkiego, wraz ze wszystkimi wybitnymi mężami Judei i Jerozolimy.",
      "To bowiem mówi Jahwe Zastępów, Bóg Izraela, o naczyniach, pozostałych w domu Jahwe, w pałacu króla judzkiego i w Jerozolimie:",
      "Zostaną przeniesione do Babilonu i tam pozostaną aż do dnia, kiedy się o nie zatroszczę — wyrocznia Jahwe. Wtedy je sprowadzę i przywrócę temu miejscu”."
    ],
    [
      "W czwartym roku Sedecjasza, króla judzkiego, w piątym miesiącu, rzekł do mnie Chananiasz, syn Azzura, prorok z Gibeon, w domu Jahwe wobec kapłanów i całego ludu:",
      "„To mówi Jahwe Zastępów, Bóg Izraela: Złamię jarzmo króla babilońskiego.",
      "W ciągu dwóch lat przywrócę na to miejsce wszystkie naczynia domu Jahwe, które zabrał Nebukadnessar, król babiloński z tego miejsca, wywożąc do Babilonu.",
      "Jechoniasza, syna Jojaqima, króla judzkiego i wszystkich uprowadzonych z Judei do Babilonu sprowadzę na to miejsce — wyrocznia Jahwe — skruszę bowiem jarzmo króla babilońskiego”.",
      "Jeremiasz zaś prorok rzekł do Chananiasza proroka wobec kapłanów i wobec całego ludu stojącego w domu Jahwe.",
      "I rzekł Jeremiasz prorok: „Niech się stanie! Niech tak Jahwe uczyni! Niech Jahwe wypełni twoje słowa, które prorokowałeś, sprowadzając naczynia z domu Jahwe i wszystkich uprowadzonych w niewolę z Babilonu na to miejsce!",
      "Posłuchaj jednak tego słowa, które powiem do twoich uszu i do całego ludu.",
      "Prorocy, którzy byli przede mną i przed tobą od najdawniejszych czasów, prorokowali przeciw licznym krajom i przeciw wielkim królestwom o wojnie, nieszczęściu i zarazie.",
      "Prorok, który przepowiada pomyślność, będzie uznany za proroka prawdziwie posłanego przez Jahwe, gdy się spełni przepowiednia prorocka”.",
      "Wtedy prorok Chananiasz wziął jarzmo z szyi Jeremiasza proroka i połamał je.",
      "I powiedział Chananiasz wobec całego ludu: To mówi Jahwe: „Tak samo skruszę jarzmo Nebukadnessara, króla babilońskiego, z szyi wszystkich narodów w ciągu dwóch lat”. Jeremiasz zaś odszedł swoją drogą.",
      "Po złamaniu jarzma na szyi proroka Jeremiasza przez proroka Chananiasza, skierował Jahwe do Jeremiasza następujące słowo:",
      "„Idź i powiedz Chananiaszowi: To mówi Jahwe: Połamałeś jarzmo drewniane, lecz przygotowałeś zamiast niego jarzmo żelazne.",
      "To bowiem mówi Jahwe Zastępów, Bóg Izraela: Wkładam jarzmo żelazne na szyję wszystkich tych narodów, aby służyły Nebukadnessarowi, królowi babilońskiemu i były mu poddane; także zwierzęta polne oddaję mu”.",
      "I rzekł prorok Jeremiasz do proroka Chananiasza: „Słuchaj, Chananiaszu! Jahwe cię nie posłał, ty zaś pozwoliłeś żywić temu narodowi zwodniczą nadzieję.",
      "Dlatego to mówi Jahwe: Oto usunę ciebie z powierzchni ziemi.",
      "Umrzesz w tym roku, bo głosiłeś bunt przeciw Jahwe”. I zmarł Chananiasz prorok w tym roku, w siódmym miesiącu."
    ],
    [
      "Taka jest treść listu, jaki Jeremiasz prorok posłał z Jerozolimy do pozostałych starszych na wygnaniu, do kapłanów, do proroków i do całego ludu, który Nebukadnessar uprowadził w niewolę z Jerozolimy do Babilonii",
      "po wyjściu z Jerozolimy króla Jechoniasza, królowej, dworzan, przywódców judzkich i jerozolimskich, kowali i ślusarzy.",
      "[Posłał go] przez Elasara, syna Szafana, i przez Gemariasza, syna Chilqiasza, których wysłał Sedecjasz, król judzki, do Nebukadnessara, króla babilońskiego, do Babilonu. Brzmiał on tak:",
      "„To mówi Jahwe Zastępów, Bóg Izraela, do wszystkich deportowanych, których pozwoliłem uprowadzić z Jerozolimy do Babilonu:",
      "Budujcie domy i mieszkajcie w nich; zakładajcie ogrody i spożywajcie ich owoce.",
      "Bierzcie sobie żony i rodźcie synów i córki. Wybierajcie żony dla waszych synów i dawajcie córkom waszym mężów, by rodzili synów i córki; pomnażajcie się tam, a niech was nie ubywa!",
      "Starajcie się o pomyślność kraju, do którego was zesłałem. Módlcie się za niego do Jahwe, bo od jego pomyślności zależy wasza pomyślność.",
      "Bo to mówi Jahwe Zastępów, Bóg Izraela: Nie dajcie się wprowadzić w błąd przez waszych proroków, którzy są wśród was, i przez waszych wróżbitów; nie zwracajcie uwagi na wasze sny, jakie śnicie.",
      "Oni bowiem prorokują wam kłamstwo w moje imię. Nie posłałem ich — wyrocznia Jahwe.",
      "To jednak mówi Jahwe: Gdy dla Babilonu upłynie siedemdziesiąt lat, nawiedzę was i wypełnię na was swoją pomyślną zapowiedź, by was znów przywieść na to miejsce.",
      "Jestem bowiem świadomy planów, jakie zamyślam co do was — wyrocznia Jahwe — planów pełnych pokoju, a nie zguby, by zapewnić wam przyszłość, jakiej oczekujecie.",
      "Będziecie mnie wzywać, zanosząc do mnie swe modlitwy, a ja was wysłucham.",
      "Będziecie mnie szukać, i znajdziecie mnie, albowiem będziecie mnie szukać z całego serca.",
      "Ja zaś sprawię, że mnie znajdziecie — wyrocznia Jahwe — (i odwrócę wasz los, zgromadzę spośród wszystkich narodów i z wszystkich miejsc, po których was rozproszyłem — wyrocznia Jahwe — i przyprowadzę was do miejsca, skąd was wygnałem)”.",
      "„Mówicie wprawdzie: ‚Jahwe wzbudził nam proroków w Babilonii'.",
      "Dobrze! To bowiem mówi Jahwe do króla zasiadającego na tronie Dawida i do całego ludu mieszkającego w tym mieście, do waszych braci, którzy nie poszli na wygnanie.",
      "To mówi Jahwe Zastępów: Oto poślę między nich miecz, głód i zarazę; postąpię z nimi tak, jak z zepsutymi figami, które są tak niedobre, że się nie nadają do jedzenia.",
      "Będę ich ścigał mieczem, głodem, zarazą; uczynię ich przedmiotem zgrozy dla wszystkich królestw ziemi, przedmiotem klątwy, postrachu, pośmiewiska i urągowiska między wszystkimi narodami, wśród których ich rozproszyłem,",
      "za to, że nie słuchali moich słów — wyrocznia Jahwe — chociaż posyłałem im sług swoich, proroków, nieustannie, a oni nie chcieli słuchać — wyrocznia Jahwe.",
      "Słuchajcie więc słowa Jahwe, wszyscy uprowadzeni do niewoli, których wypędziłem z Jerozolimy do Babilonu.",
      "To mówi Jahwe Zastępów, Bóg Izraela, do Achaba, syna Qolajasza i do Sidqijasza, syna Maasejasza, którzy prorokowali wam kłamstwo w moje imię: Oto wydam ich w ręce Nebukadnessara, króla babilońskiego, który zabije ich na waszych oczach.",
      "Z nich zostanie wzięty przykład przekleństwa dla wszystkich wygnanych, co są w Babilonie, a mianowicie: ‚Niech tobie Jahwe uczyni jak Sidqijaszowi i jak Achabowi, których król babiloński usmażył w ogniu',",
      "ponieważ postępowali haniebnie w Izraelu, cudzołożąc z żonami swoich bliźnich i głosząc w moje imię słowa kłamstwa, czego im nie zleciłem. Ja wiem o tym i jestem świadkiem” — wyrocznia Jahwe,",
      "Do Szemajasza zaś Nechalamity powiesz:",
      "To mówi Jahwe Zastępów, Bóg Izraela: Ponieważ posłałeś w swoim własnym imieniu do całego narodu w Jerozolimie i do Sofoniasza, syna Maasejasza, kapłana, i do wszystkich kapłanów list tej treści:",
      "„Jahwe ustanowił cię kapłanem w miejsce Jojady kapłana, byś był nadzorcą w domu Jahwe nad każdym szalonym i występującym jako prorok, byś go zakuł w blok i żelazo.",
      "Dlaczego więc nie przywołałeś do porządku Jeremiasza z Anatot, który wam prorokuje?",
      "Przecież to on przysłał do nas, do Babilonii wieść: ‚Długo to potrwa. Budujcie domy i mieszkajcie w nich, zakładajcie ogrody i spożywajcie ich owoce'!”",
      "Sofoniasz kapłan odczytał ten list w obecności proroka Jeremiasza.",
      "Wtedy Jahwe skierował następujące słowo do Jeremiasza:",
      "Poślij do wszystkich deportowanych następujące słowa: „To mówi Jahwe do Szemajasza Nechalamity: Ponieważ Szemajasz prorokował wam, mimo że go nie powołałem, i utwierdzał waszą ufność w kłamstwo,",
      "dlatego to mówi Jahwe: Oto ukarzę Szemajasza Nechalamitę i jego potomstwo. Nie będzie miał nikogo, kto by mieszkał wśród tego ludu i kto by ujrzał pomyślność, jaką uczynię mojemu ludowi — wyrocznia Jahwe — gdyż głosił bunt przeciw Jahwe”."
    ],
    [
      "Słowo, które Jahwe skierował do Jeremiasza:",
      "To mówi Jahwe, Bóg Izraela: Napisz w księdze wszystkie słowa, jakie powiedziałem do ciebie.",
      "Bo oto nadchodzą dni — wyrocznia Jahwe — kiedy odmienię los mojego narodu, Izraela i Judy — mówi Jahwe. Przyprowadzę ich znów do ziemi, jaką dałem ich ojcom, i wezmą ją w posiadanie.",
      "Następujące słowa wypowiedział Jahwe do Izraela i do Judy:",
      "To mówi Jahwe: Usłyszeliśmy krzyk bolesny trwogi, a nie pokoju.",
      "Pytajcie się i patrzcie: Czy mężczyzna może rodzić? Dlaczego widzę wszystkich mężów z rękami na biodrach jak u niewiasty rodzącej? Każda twarz powlekła się bladością.",
      "Ach, jak wielki to dzień, nie ma on równego sobie! Będzie on okresem ucisku dla Jakuba, a jednak zostanie zeń wybawiony!",
      "W dniu tym — wyrocznia Jahwe Zastępów — skruszę jarzmo z ich szyi, zerwę ich więzy, tak że nie będą więcej służyć obcym.",
      "Będą zaś służyć Jahwe, swemu Bogu, i Dawidowi, swojemu królowi, którego im wzbudzę.",
      "Ty się jednak nie bój, sługo mój, Jakubie — wyrocznia Jahwe — i nie lękaj się, Izraelu, bo ja cię wybawię z dalekiej ziemi, twoje potomstwo z kraju jego wygnania. Powróci Jakub i będzie zażywał nie zmąconego niczym pokoju, a nikt go nie będzie trwożył.",
      "Ja bowiem jestem z tobą — wyrocznia Jahwe — by cię wybawić. Zgotuję zagładę wszystkim narodom, między którymi cię rozproszyłem, ciebie zaś nie wyniszczę. Ukarzę cię jednak sprawiedliwie, i nie ujdzie ci zupełnie bezkarnie.",
      "To bowiem mówi Jahwe: Dotkliwa jest twoja klęska, nieuleczalna twa rana.",
      "Nikt się nie troszczy o twą sprawę, nie ma lekarstwa, by cię uzdrowić.",
      "Wszyscy, co cię kochali, zapomnieli o tobie, nie szukają już ciebie, gdyż dotknąłem ciebie, tak jak się rani wroga, surową karą. Dla wielkiej twej nieprawości pomnożyły się twoje grzechy.",
      "Dlaczego krzyczysz z powodu swej rany, że ból twój nie da się uśmierzyć? Dla wielkiej twojej nieprawości i licznych twych grzechów uczyniłem to tobie.",
      "Wszyscy jednak, co cię chcieli pochłonąć, ulegną sami pożarciu. Wszyscy, co ciebie uciskali, pójdą w niewolę. Wszyscy, co dokonywali na tobie grabieży, zostaną ograbieni. Wszystkich tych, co łupili ciebie, wydam na łup.",
      "Albowiem przywrócę ci zdrowie i z ran ciebie uleczę — wyrocznia Jahwe — gdyż nazywają cię „odrzuconą”, Syjonie, „o którą się nie ma kto zatroszczyć”.",
      "To mówi Jahwe: Oto przywrócę znowu namioty Jakuba i okażę miłosierdzie nad jego siedzibami. Miasto zostanie wzniesione na swych ruinach, a pałace staną na swoim miejscu.",
      "Rozlegną się stamtąd hymny pochwalne i głosy pełne radości. Pomnożę ich, by ich nie ubywało, przysporzę im chwały, by nimi nikt nie pogardzał.",
      "Jego synowie będą tak jak dawniej i jego zgromadzenie powstanie wobec mnie; ukarzę natomiast wszystkich jego ciemięzców.",
      "A jego władca będzie z niego, panujący jego będzie od niego pochodził. Zapewnię mu dostęp do siebie, tak że się zbliży do mnie. Bo kto chciałby inaczej ryzykować własne życie zbliżając się do mnie — wyrocznia Jahwe?",
      "Wy będziecie moim narodem, a ja będę waszym Bogiem.",
      "Oto nawałnica Jahwe, gniew powstaje, burza szalejąca na głowę niegodziwych.",
      "Nie ustanie palący gniew Jahwe, dopóki nie dokona On i nie urzeczywistni zamiarów swego serca. Przy końcu dni to zrozumiecie."
    ],
    [
      "W tamtych czasach — wyrocznia Jahwe — będę Bogiem dla wszystkich pokoleń Izraela, oni zaś będą moim narodem.",
      "To mówi Jahwe: Znajdzie łaskę na pustyni naród ocalały od miecza; Izrael pójdzie do miejsca swego odpoczynku.",
      "Jahwe się mu ukaże z daleka. Ukochałem cię odwieczną miłością, dlatego też zachowałem dla ciebie łaskawość.",
      "Znów cię zbuduję i będziesz odbudowana, Dziewico — Izraelu. Przyozdobisz się znów swymi bębenkami i wyjdziesz wśród tańców pełnych wesela.",
      "Będziesz znów sadziła winnice na wzgórzach Samarii; plantatorzy będą sadzić i zbierać.",
      "Nadejdzie bowiem dzień, kiedy strażnicy znów zawołają na wzgórzach Efraima: „Wstańcie, wstąpmy na Syjon, do Jahwe, naszego Boga!”",
      "To bowiem mówi Jahwe: Wykrzykujcie radośnie na cześć Jakuba, weselcie się pierwszym wśród narodów! Głoście, wychwalajcie i mówcie: „Jahwe wybawił swój lud, resztę Izraela!”",
      "Oto sprowadzę ich z ziemi północnej i zgromadzę ich z krańców ziemi. Są wśród nich niewidomi i dotknięci kalectwem, niewiasta brzemienna wraz z położnicą; powracają wielką gromadą.",
      "Oto wyszli z płaczem, lecz wśród pociech przyprowadzę ich. Przywiodę ich do strumieni wody równą drogą — nie potkną się na niej. Jestem bowiem ojcem dla Izraela, a Efraim jest moim [synem] pierworodnym.",
      "Słuchajcie, narody, słowa Jahwe, głoście na dalekich wyspach, mówiąc: „Ten, co rozproszył Izraela, zgromadzi go i będzie czuwał nad nim jak pasterz nad swą trzodą”.",
      "Jahwe bowiem uwolni Jakuba, wybawi go z ręki silniejszego od niego.",
      "Przyjdą i będą wykrzykiwać radośnie na wzniesieniu Syjon i rozradują się błogosławieństwem Jahwe: zbożem, winem, oliwą, owcami i wołami. Życie ich będzie podobne do zroszonego ogrodu i nigdy już nie zabraknie im sił.",
      "Wtedy ogarnie dziewicę radość wśród tańca i młodzieńcy cieszyć się będą ze starcami. Zamienię bowiem ich smutek w radość, pocieszę ich i rozweselę po ich troskach.",
      "Kapłanom dostarczę obficie tłuszczu, a naród mój nasyci się błogosławieństwem — wyrocznia Jahwe.",
      "To mówi Jahwe: Słuchaj! W Rama daje się słyszeć lament i gorzki płacz. Rachel opłakuje swoich synów, nie daje się pocieszyć, bo już ich nie ma.",
      "To mówi Jahwe: Niech w głosie twoim ustanie płacz, a w twoich oczach łzy, bo jest nagroda za twe trudy — wyrocznia Jahwe — powrócą z kraju nieprzyjaciela.",
      "Jest nadzieja dla twego potomstwa (wyrocznia Jahwe) — wrócą synowie do swych granic.",
      "Usłyszałem wyraźnie skargę Efraima: „Ukarałeś mnie i podlegam karze jak nieoswojone cielę. Spraw, bym powrócił, a wtedy powrócę, bo jesteś, Jahwe, moim Bogiem.",
      "Gdy bowiem odwróciłem się, pożałowałem tego, a gdy zrozumiałem, uderzyłem się w biodro. Wstydzę się i jestem zmieszany, bo noszę hańbę mojej młodości”.",
      "Czy Efraim nie jest dla mnie drogim synem lub wybranym dzieckiem? Ilekroć bowiem się zwracam przeciw niemu, nieustannie go wspominam. Dlatego się poruszają wnętrzności moje dla niego; muszę mu okazać miłosierdzie! — wyrocznia Jahwe.",
      "Postaw sobie drogowskazy, ustawiaj słupy kierunkowe, skup swoją uwagę na drogę, na trasę, jaką wychodziłaś. Wróć, Dziewico-Izraelu, wróć do tych swoich miast!",
      "Dokądże będziesz chwiejna, buntownicza córko? Jahwe bowiem stworzył nową rzecz na ziemi: niewiasta zatroszczy się o męża.",
      "To mówi Jahwe Zastępów, Bóg Izraela: Będzie się jeszcze powtarzać to słowo w ziemi judzkiej, w jej miastach, gdy odmienię ich los: „Niech ci Jahwe błogosławi, niwo sprawiedliwości, święta góro!”",
      "Zamieszka w tej ziemi Juda z wszystkimi swymi miastami, rolnicy i hodowcy bydła.",
      "Bo pokrzepię spragnionego, a każdego, co łaknie, nasycę.",
      "Na to się ocknąłem i spojrzałem, a sen mój był mi przyjemny.",
      "Oto nadchodzą dni — wyrocznia Jahwe — kiedy zasieję dom Izraela i dom Judy nasieniem ludzi i nasieniem zwierząt.",
      "Tak samo jak czuwałem nad nimi, by wyrywać i obalać, burzyć, niszczyć i sprowadzać nieszczęście, tak samo będę nad nimi czuwał, by budować i sadzić — wyrocznia Jahwe.",
      "W tych dniach nie będą już więcej mówić: „Ojcowie jedli cierpkie jagody, a synom zdrętwiały zęby”,",
      "lecz: „Każdy umrze za swój własny grzech; każdemu, kto będzie spożywał cierpkie jagody, zdrętwieją zęby”.",
      "Oto nadchodzą dni — wyrocznia Jahwe — kiedy zawrę z domem Izraela (i z domem judzkim) nowe przymierze.",
      "Nie jak przymierze, które zawarłem z ich ojcami, kiedy ująłem ich za rękę, by wyprowadzić z ziemi egipskiej. To moje przymierze złamali, mimo że byłem ich władcą — wyrocznia Jahwe.",
      "Lecz takie będzie przymierze, jakie zawrę z domem Izraela po tych dniach — wyrocznia Jahwe: Umieszczę swe prawo w głębi ich jestestwa i wypiszę na ich sercu. Będę im Bogiem, oni zaś będą mi narodem.",
      "I nie będą się musieli wzajemnie pouczać jeden mówiąc do drugiego: „Poznajcie Jahwe!” Wszyscy bowiem od najmniejszego do największego poznają mnie — wyrocznia Jahwe, ponieważ odpuszczę ich występki, a o grzechach ich nie będę już wspominał.",
      "To mówi Jahwe, który ustanowił słońce, by świeciło w dzień, fazy księżyca i gwiazdy, by świeciły w nocy, który spiętrza morze, tak że huczą jego bałwany, imię Jego Jahwe Zastępów!",
      "Jeśliby zabrakło tego ustalonego porządku z mojej strony — wyrocznia Jahwe — wtedy przestałoby także pokolenie Izraela być dla mnie narodem na zawsze.",
      "To mówi Jahwe: Jeśli jest możliwe zmierzyć niebo w górze i zbadać podstawy ziemi w dole, wtedy ja także odrzucę całe pokolenie Izraela za to wszystko, co uczynili — wyrocznia Jahwe.",
      "Oto nadchodzą dni — wyrocznia Jahwe — kiedy zostanie odbudowane miasto Jahwe od wieży Chananeela do Bramy Narożnej.",
      "I będzie się ciągnął dalej sznur do mierzenia prosto, aż do wzgórza Gareb, kierując się ku Goah.",
      "Cała zaś Dolina trupów i popiołów, i wszystkie pola aż do potoku Kidron, do rogu Bramy Końskiej ku wschodowi, będą święte dla Jahwe; nie zostaną już więcej zburzone ani zniszczone na wieki."
    ],
    [
      "Słowo, które Jahwe oznajmił Jeremiaszowi w dziesiątym roku Sedecjasza, króla judzkiego, tj. w osiemnastym roku Nebukadnessara.",
      "Wtedy właśnie wojsko króla babilońskiego oblegało Jerozolimę, a prorok Jeremiasz znajdował się jako więzień w wartowni pałacu króla judzkiego.",
      "Internował go tam Sedecjasz, król judzki, zarzucając mu: „Dlaczego prorokowałeś tymi słowami: To mówi Jahwe: Oto wydam to miasto w ręce króla babilońskiego i zdobędzie je.",
      "Sedecjasz zaś, król judzki, nie ujdzie Chaldejczykom; wydam go bowiem niezawodnie w ręce króla babilońskiego, tak że będzie z nim mówił twarzą w twarz i zobaczy go oko w oko.",
      "I uprowadzi Sedecjasza do Babilonu, by tam przebywał, dopóki go nie nawiedzę — wyrocznia Jahwe. Jeśli będziecie walczyli z Chaldejczykami, doznacie niepowodzenia”.",
      "Jeremiasz zaś powiedział: Otrzymałem następujące słowo Jahwe:",
      "„Oto Chanameel, syn Szalluma, twego stryja, idzie do ciebie, by ci powiedzieć: ‚Kup sobie moje pole w Anatot, ty bowiem posiadasz rodzinne prawo wykupu'!”",
      "I przybył do mnie do wartowni Chanameel, syn mojego stryja, zgodnie ze słowem Jahwe i rzekł: „Kup, proszę, moje pole, które się znajduje w Anatot (w ziemi Beniamina), tobie bowiem przysługuje prawo dziedzictwa i wykupu. Kup je sobie!” Zrozumiałem wtedy, że było to polecenie Jahwe.",
      "Kupiłem więc pole od Chanameela, syna mojego stryja w Anatot i zapłaciłem mu należność siedemnaście syklów srebra.",
      "Spisałem więc kontrakt, zapieczętowałem, wziąłem świadków i odważyłem srebro na wadze.",
      "Następnie wziąłem kontrakt kupna, dokument zapieczętowany — według przepisów prawa — oraz otwarty",
      "i dałem kontrakt kupna Baruchowi, synowi Neriasza, syna Machesejasza w obecności Chanameela, syna mojego stryja i w obecności świadków, podpisanych w kontrakcie kupna i w obecności wszystkich mieszkańców Judei przebywających w wartowni.",
      "Poleciłem zaś Baruchowi w ich obecności, co następuje:",
      "To mówi Jahwe Zastępów, Bóg Izraela: „Weź te dokumenty, kontrakt kupna zapieczętowany i ten, który jest otwarty, i umieść je w glinianym naczyniu, by się zachowały przez długi czas.",
      "To bowiem mówi Jahwe Zastępów, Bóg Izraela: Będą jeszcze w tym kraju kupować domy, pola i winnice”.",
      "Modliłem się do. Jahwe po oddaniu kontraktu kupna Baruchowi, synowi Neriasza, tymi słowami:",
      "„Ach, Panie, Jahwe, oto stworzyłeś niebo i ziemię wielką swoją mocą i wyciągniętym swym ramieniem. Żadna rzecz nie jest niemożliwa dla Ciebie!",
      "Ty, co okazujesz łaskawość dla tysięcy, lecz karzesz grzechy ojców w łonach ich potomków, Boże mocny, którego imię jest Jahwe Zastępów!",
      "Potężny jesteś w radzie i wielki w czynie. Oczy Twoje są otwarte na wszystkie czyny ludzkie, by oddać każdemu według jego postępowania i według owoców jego uczynków.",
      "Czyniłeś znaki i cuda w ziemi egipskiej, aż do dziś w Izraelu oraz wśród [innych] ludzi; wyrobiłeś sobie imię, jakie posiadasz dziś.",
      "Wyprowadziłeś naród swój, Izraela, z ziemi egipskiej wśród znaków i cudów, potężną ręką, wyciągniętym ramieniem i wśród wielkiej trwogi.",
      "Dałeś im tę ziemię, którą przyrzekłeś uroczyście dać ich ojcom; ziemię płynącą mlekiem i miodem.",
      "Przyszli i wzięli ją w posiadanie, ale nie słuchali Twego głosu, nie postępowali zgodnie z Twym Prawem, nie spełniali wszystkiego tego, co im nakazałeś. Dlatego sprowadziłeś na nich wszystkie te nieszczęścia.",
      "Oto wały oblężnicze podchodzą pod miasto, by je zdobyć. Miasto zaś będzie wydane w ręce Chaldejczyków, atakujących je, na skutek miecza, głodu i epidemii. Wypełniło się, co zapowiadałeś; oto sam widzisz!",
      "Ty zaś, Panie, Jahwe, powiedziałeś: ‚Kup sobie pole za pieniądze, zawołaj świadków'. Tymczasem miasto zostanie wydane w ręce Chaldejczyków!”",
      "Wtedy skierował Jahwe do Jeremiasza następujące słowo:",
      "Oto jestem Jahwe, Bóg wszelkiego ciała; czy jest może dla mnie coś niemożliwego?",
      "Dlatego to mówi Jahwe: Oto wydam to miasto w ręce Chaldejczyków i w ręce Nebukadnessara, króla babilońskiego, i zdobędzie je.",
      "Wkroczą doń Chaldejczycy walczący o to miasto, podłożą ogień pod to miasto i spalą je; domy, w których składano na dachach ofiary Baalowi oraz wylewano płyny na ofiarę innym bogom, by mnie obrażać.",
      "Albowiem od swej młodości czynili synowie Izraela i synowie Judy jedynie nieprawość wobec mnie (istotnie, synowie Izraela jedynie obrażali mnie dziełami swych rąk — wyrocznia Jahwe).",
      "Tak, powodem gniewu i oburzenia było dla mnie to miasto od dnia, gdy je zbudowano, aż do dziś, przeto muszę je usunąć sprzed mojego oblicza",
      "dla wszelkiej nieprawości synów Izraela i Judy, jaką czynili, by mnie przywieść do gniewu: oni, ich królowie, dostojnicy, kapłani i prorocy, tak Judejczycy, jak mieszkańcy Jerozolimy.",
      "Obrócili się do mnie tyłem, a nie twarzą, i mimo że ich pouczałem niestrudzenie, nie chcieli usłuchać ani przyjąć upomnienia.",
      "Umieścili swe obrzydliwe bożki w domu, nad którym wzywano mojego imienia, by go zbezcześcić.",
      "I zbudowali wyżyny Baala w dolinie Ben-Hinnom, by ofiarować swych synów i swoje córki ku czci Molocha. Nie poleciłem im tego ani mi na myśl nie przyszło, by można czynić coś tak odrażającego i przyprowadzać do grzechu Judeę.",
      "Teraz więc to mówi Jahwe, Bóg Izraela, o tym mieście, o którym wy mówicie, że będzie wydane w ręce króla babilońskiego przez miecz, głód i epidemię.",
      "Oto zgromadzę ich ze wszystkich krajów, do których ich wypędziłem w przystępie gniewu i wielkiego oburzenia. Sprowadzę ich do tego miejsca i pozwolę im mieszkać bezpiecznie.",
      "I będą moim narodem, ja zaś będę ich Bogiem.",
      "Dam im jedno serce i jedną zasadę postępowania, by się mnie zawsze bali dla swego dobra i swych potomków.",
      "Zawrę zaś z nimi przymierze wieczne, mocą którego nie zaprzestanę im wyświadczać dobra. Napełnię ich serce moją bojaźnią, by się już nie odwracali ode mnie.",
      "Cieszyć się będę wyświadczając im dobrodziejstwa, osadzę ich trwale w tej ziemi z całego swego serca i z całej swej duszy.",
      "To bowiem mówi Jahwe: Jak sprowadziłem na ten naród to wielkie nieszczęście, tak sprowadzę na nich wszelkie dobrodziejstwo, jakie im przyrzekłem.",
      "Będą jeszcze nabywać pola w tej ziemi, o której mówicie: „Jest ona pustkowiem bez ludzi i zwierząt, poddana władzy Chaldejczyków”.",
      "Będą kupować pola za pieniądze, będą spisywać kontrakty, pieczętować, zwoływać świadków w ziemi Beniamina, w okolicach Jerozolimy, w miastach judzkich, w miastach górskich, w miastach nizinnych i w miastach południowych, bo odmienię ich los — wyrocznia Jahwe."
    ],
    [
      "Powtórnie skierował Jahwe słowo do Jeremiasza, gdy ten był jeszcze uwięziony w wartowni.",
      "To mówi Jahwe, który stworzył ziemię i ukształtował ją, nadając jej trwałość — wyrocznia Jahwe!",
      "Wołaj do mnie, a odpowiem tobie, oznajmię ci rzeczy wielkie i niezgłębione, jakich nie znasz!",
      "To bowiem mówi Jahwe, Bóg Izraela, o domach tego miasta, o domach królów judzkich, które zostaną zniszczone, o wałach i mieczach:",
      "Idą walczyć z Chaldejczykami, by napełnić miasto zwłokami ludzi, których zabiję w przystępie swego gniewu. Zakryłem bowiem swe oblicze przed tym miastem dla całej ich nieprawości.",
      "Oto podniosę je odnowione, uleczę i uzdrowię ich oraz objawię im obfity pokój i bezpieczeństwo.",
      "I odmienię los Judy i los Izraela, odbudowując ich jak przedtem.",
      "Oczyszczę ich ze wszystkich grzechów, jakimi wykroczyli przeciw mnie i odpuszczę wszystkie ich występki, którymi zgrzeszyli przeciw mnie i wypowiedzieli mi posłuszeństwo.",
      "Jerozolima zaś będzie radością, chwałą i dumą wśród wszystkich narodów ziemi, które usłyszą o dobrodziejstwach, jakie im wyświadczyłem. Będą się one lękać i drżeć wobec wszelkich przejawów dobroci i pomyślności, jaką im dałem.",
      "To mówi Jahwe: Na tym miejscu, o którym mówicie: „jest to pustkowie bez ludzi i bez trzody” — w miastach judzkich i na ulicach Jerozolimy, opuszczonych, bezludnych, nie zamieszkałych i bez trzody rozlegnie się jeszcze",
      "głos radości i głos wesela, głos narzeczonego i narzeczonej, głos tych, co mówią, składając ofiary dziękczynne w domu Jahwe: „Wychwalajmy Jahwe Zastępów, bo dobry jest Jahwe, bo miłosierdzie Jego jest wieczne!” Odmienię bowiem los tego kraju, tak jak było przedtem — mówi Jahwe.",
      "To mówi Jahwe Zastępów: W miejscu tym opuszczonym, bezludnym i bez trzody i we wszystkich jego miastach będzie znów schronisko dla pasterzy, pędzących trzodę do legowiska.",
      "W miastach górskich, w miastach nizinnych, w miastach Negeb, w ziemi Beniamina, w okolicach Jerozolimy i w miastach judzkich znów będą stada przechodzić przez ręce tego, który je liczy — mówi Jahwe.",
      "Oto nadchodzą dni — wyrocznia Jahwe — kiedy wypełnię pomyślną zapowiedź, jaką obiecałem domowi izraelskiemu i domowi judzkiemu.",
      "W owych dniach i w owym czasie wzbudzę Dawidowi potomstwo sprawiedliwe; będzie wykonywał prawo i sprawiedliwość na ziemi.",
      "W owych dniach Juda dostąpi zbawienia, a Jerozolima będzie mieszkała bezpiecznie. To zaś jest imię, którym ją będą nazywać: „Jahwe naszą sprawiedliwością”.",
      "To bowiem mówi Jahwe: Nie zabraknie Dawidowi potomka zasiadającego na tronie domu Izraela.",
      "Kapłanom-lewitom zaś nie zabraknie człowieka, który by stał przede mną, by składać im całopalenia, spalać dary i zabijać ofiary po wszystkie dni.",
      "Jahwe skierował słowo do Jeremiasza:",
      "To mówi Jahwe: Jeżeli możecie złamać moje przymierze z dniem i moje przymierze z nocą, tak że nie nastąpi ani dzień, ani noc w swoim właściwym czasie,",
      "to może być także zerwane moje przymierze z moim sługą, Dawidem, by nie miał syna zasiadającego jako król na jego tronie, i z moimi sługami kapłanami-lewitami.",
      "Jak niezliczone są zastępy niebieskie, niezmierzony piasek morski, tak samo pomnożę potomstwo sługi mojego Dawida i moich sług lewitów.",
      "Jahwe skierował do Jeremiasza następujące słowo:",
      "Czy nie zauważyłeś, co ten lud mówi: „Jahwe odrzucił dwie rodziny, które wybrał!” Tak więc gardzą moim ludem, jak gdyby już nie był narodem dla nich.",
      "To mówi Jahwe: Jeżeli nie istnieje moje przymierze z dniem i nocą, jeśli nie ustaliłem praw nieba i ziemi,",
      "wtedy [rzeczywiście] odrzucę potomstwo Jakuba i Dawida, mojego sługi, tak że nie wezmę z jego rodu panujących nad potomkami Abrahama, Izaaka i Jakuba. Odmienię bowiem ich los i zlituję się nad nimi."
    ],
    [
      "Słowo, jakie skierował Jahwe do Jeremiasza, gdy Nebukadnessar, król babiloński, z całym swym wojskiem, wszystkie królestwa ziemi mu poddane oraz wszystkie narody toczyły walkę o Jerozolimę i wszystkie jej miasta.",
      "To mówi Jahwe, Bóg Izraela: Idź i mów do króla judzkiego, Sedecjasza. Powiedz mu: To mówi Jahwe: Oto oddam to miasto w ręce króla babilońskiego, który wyda je na pastwę ognia.",
      "Ty zaś nie ujdziesz jego ręki, lecz zostaniesz niezawodnie pojmany i wydany w jego moc. Zobaczysz wtedy króla babilońskiego oko w oko, będzie on z tobą mówił twarzą w twarz i pójdziesz do Babilonu.",
      "Posłuchaj jednakże słowa Jahwe, Sedecjaszu, królu judzki. To mówi Jahwe o tobie: nie umrzesz od miecza.",
      "Umrzesz spokojnie, i podobnie jak palono wonności dla przodków twoich, dawniejszych królów, którzy byli przed tobą, tak będą palić i dla ciebie. Będą śpiewać także dla ciebie pieśń żałobną: „Biada, Panie!”, albowiem ja wyrzekłem to słowo — wyrocznia Jahwe.",
      "Prorok Jeremiasz powiedział wszystkie te słowa do Sedecjasza, króla judzkiego w Jerozolimie.",
      "Wojsko zaś króla babilońskiego prowadziło walkę przeciw Jerozolimie i wszystkim miastom judzkim, które broniły się jeszcze: przeciw Lakisz i Azeka. Tylko bowiem te miasta obronne utrzymywały się spośród miast judzkich.",
      "Słowo, które skierował Jahwe do Jeremiasza po zawarciu przez króla Sedecjasza z całym ludem jerozolimskim umowy głoszącej powszechną wolność.",
      "Każdy miał obdarzyć wolnością swego niewolnika Hebrajczyka i niewolnicę Hebrajkę. Nikomu nie wolno było trzymać u siebie brata swego Judejczyka jako niewolnika.",
      "Wszyscy dostojnicy i ludzie, którzy zawarli umowę, zgodzili się wypuścić na wolność każdy swego niewolnika lub niewolnicę i nie zmuszać ich więcej do służby u siebie. Wyraziwszy zgodę, wypuścili ich na wolność.",
      "Potem jednak zmienili zdanie i sprowadzili niewolników i niewolnice, których obdarzyli wolnością, zmuszając, by się stali znów niewolnikami i niewolnicami.",
      "Wtedy skierował Jahwe do Jeremiasza następujące słowo:",
      "To mówi Jahwe, Bóg Izraela: Z waszymi ojcami, gdy wyprowadzałem ich z ziemi egipskiej, z domu niewoli, zawarłem przymierze, które mówiło:",
      "„Po upływie siedmiu lat wypuścicie na wolność każdy brata swego, Hebrajczyka, który zaprzedał się tobie w niewolę i służył przez sześć lat; wypuścisz go od siebie jako człowieka wolnego!” Ojcowie wasi jednak nie usłuchali mnie ani nie nakłonili swego ucha.",
      "Wy zaś nawróciliście się dzisiaj i uczyniliście to, co jest słuszne wobec mnie, ogłaszając powszechne uwolnienie. Zawarliście umowę wobec mnie w domu, nad którym wzywano mojego imienia.",
      "Zmieniliście jednak zdanie i znieważyliście moje imię. Sprowadziliście każdy swego niewolnika i swoją niewolnicę, których obdarzyliście wolnością według ich uznania, następnie zaś zmusiliście ich, by byli dla was niewolnikami i niewolnicami.",
      "Dlatego to mówi Jahwe: Nie usłuchaliście mnie, by ogłosić wolność każdy bratu i współziomkowi swemu; oto puszczam was wolno — na miecz, epidemię i głód. Uczynię was nadto przedmiotem przerażenia wszystkich królestw ziemi.",
      "A z ludźmi, którzy przekroczyli umowę ze mną, którzy nie wypełnili warunków umowy zawartej wobec mnie, postąpię jak z cielęciem [ofiarnym], które przecięli na dwie części przechodząc między nimi.",
      "Przywódców judzkich, dostojników jerozolimskich, dworzan, kapłanów i cały lud kraju, co przechodził między częściami cielęcia [ofiarnego],",
      "wydam w ręce ich nieprzyjaciół i w ręce tych, co nastają na ich życie. Zwłoki ich staną się żerem dla ptaków powietrznych i zwierząt lądowych.",
      "Sedecjasza zaś, króla judzkiego, i jego przywódców wydam w ręce ich nieprzyjaciół, w ręce tych, co nastają na ich życie, w ręce wojska króla babilońskiego, które teraz odeszło od was.",
      "Oto wydam rozkaz — wyrocznia Jahwe — i sprowadzę ich znów przeciw temu miastu. Będą walczyć przeciw niemu, zdobędą je i spalą ogniem; miasta zaś judzkie uczynię bezludnym pustkowiem."
    ],
    [
      "Słowo, jakie Jahwe skierował do Jeremiasza w czasach Jojaqima, syna Jozjasza, króla judzkiego:",
      "„Idź do rodziny Rekabitów, rozmawiaj z nimi, przyprowadź ich do domu Jahwe do jednej z sal i daj im wino do picia”.",
      "Zabrałem więc Jaazaniasza, syna Jeremiasza, syna Chabacciniasza, i jego braci, wszystkich jego synów i całą rodzinę Rekabitów,",
      "i wprowadziłem ich do domu Jahwe, do sali synów Chanana, syna Jigdaliasza, męża Bożego, która się znajduje w pobliżu sali książąt, nad salą Maasejasza, syna Szalluma, strażnika progu.",
      "Postawiłem następnie przed członków rodziny Rekabitów naczynia napełnione winem oraz kubki i powiedziałem do nich: „Pijcie wino!”",
      "Odrzekli zaś: „Nie pijemy wina. Jonadab bowiem, syn Rekaba, nasz ojciec, nakazał nam: ‚Nie będziecie pili wina na wieki ani wy, ani wasi synowie.",
      "Nie będziecie budować domu, nie będziecie obsiewać żadnym nasieniem, nie będziecie sadzić winnicy ani jej posiadać, lecz będziecie mieszkać w namiotach przez całe życie, abyście długo żyli na ziemi, gdzie jesteście wędrowcami'.",
      "Byliśmy posłuszni poleceniu Jonadaba, syna Rekaba, naszego ojca, we wszystkim, co nam rozkazał. Powstrzymujemy się od picia wina przez całe życie, zarówno my sami, jak nasze żony, nasi synowie i nasze córki.",
      "Nie budujemy domów mieszkalnych, nie posiadamy ani winnic, ani pól, ani nasion.",
      "Mieszkamy w namiotach, będąc posłuszni i postępując według wszelkich wskazówek Jonadaba, naszego ojca.",
      "Gdy zaś Nebukadnessar, król babiloński, nadciągnął przeciw krajowi, powiedzieliśmy: ‚Chodźcie, schrońmy się do Jerozolimy przed wojskiem chaldejskim i przed wojskiem aramejskim!' Zamieszkaliśmy więc w Jerozolimie”.",
      "Do Jeremiasza zaś skierował Jahwe następujące słowo:",
      "To mówi Jahwe Zastępów, Bóg Izraela: Idź i mów do mężów judzkich i do mieszkańców Jerozolimy: Czy nie przyjęliście pouczenia, by słuchać mojego słowa — wyrocznia Jahwe.",
      "Słowa Jonadaba, syna Rekaba, jakie polecił swoim synom, zostały wprowadzone w życie. Zakazywały picia wina, więc nie piją do dzisiejszego dnia, bo są posłuszni zaleceniom swego ojca. Ja tymczasem mówiłem do was nieustannie, lecz nie usłuchaliście mnie.",
      "I posyłałem do was nieustannie wszystkich moich sług, proroków z poleceniem: Nawróćcie się, każdy ze swego przewrotnego postępowania, poprawcie wasze uczynki, a nie chodźcie za innymi bóstwami, by im służyć, a wtedy będziecie mogli mieszkać w ziemi, jaką dałem wam i waszym ojcom. Lecz nie nakłoniliście swego ucha ani nie usłuchaliście mnie.",
      "Tak, synowie Jonadaba, syna Rekaba, wprowadzili w życie nakaz swego ojca, jaki im zlecił, a naród ten nie usłuchał mnie.",
      "Dlatego to mówi Jahwe, Bóg Zastępów, Bóg Izraela: Oto sprowadzę na Judeę i na wszystkich mieszkańców Jerozolimy całe nieszczęście, jakie postanowiłem przeciw nim. Albowiem mówiłem do nich, a nie słuchali, wołałem do nich, a nie odpowiedzieli”.",
      "Do rodziny Rekabitów zaś powiedział Jeremiasz: „To mówi Jahwe Zastępów, Bóg Izraela: Ponieważ byliście posłuszni poleceniom Jonadaba, waszego ojca, przestrzegając wszystkich jego nakazów i wypełniając wszystko, co wam zlecił —",
      "dlatego to mówi Jahwe Zastępów, Bóg Izraela: Nie zabraknie Jonadabowi, synowi Rekaba, potomka, który by stał zawsze przede mną”."
    ],
    [
      "Roku czwartego Jojaqima, syna Jozjasza, króla judzkiego, skierował Jahwe do Jeremiasza następujące słowo:",
      "Weź sobie zwój do pisania i napisz w nim wszystkie słowa, jakie powiedziałem do ciebie przeciw Izraelowi, przeciw Judzie i przeciw wszystkim narodom od dnia, kiedy zacząłem mówić do ciebie, od czasów Jozjasza aż do dziś.",
      "Może mieszkańcy Judei, słuchając o nieszczęściach, jakie zamierzam sprowadzić na nich, nawrócą się (każdy) ze swego przewrotnego postępowania, tak że będę mógł odpuścić ich występki i grzechy.",
      "Zawołał więc Jeremiasz Barucha, syna Neriasza, i spisał Baruch pod dyktando Jeremiasza na zwoju do pisania wszystkie słowa Jahwe, jakie powiedział do niego.",
      "Następnie polecił Jeremiasz Baruchowi: „Mam zakaz i nie mogę wchodzić do domu Jahwe.",
      "Idź więc ty i odczytaj słuchającemu ludowi w świątyni, w dzień postu słowa Jahwe ze zwoju, który napisałeś pod moje dyktando. Czytaj także wszystkim słuchającym Judejczykom, przychodzącym ze swych miast.",
      "Może skierują swe błaganie przed oblicze Jahwe i nawrócą się każdy ze swego przewrotnego postępowania. Wielki jest bowiem gniew i zapalczywość, jakimi Jahwe grozi temu ludowi”.",
      "I postąpił Baruch, syn Neriasza, zgodnie ze wszystkimi poleceniami Jeremiasza proroka, czytając w świątyni słowa Jahwe ze zwoju.",
      "Zdarzyło się, że w piątym roku Jojaqima, syna Jozjasza, króla judzkiego, w dziewiątym miesiącu zwołano na post przed Jahwe cały lud Jerozolimy i cały lud, który przychodził z miast judzkich do Jerozolimy.",
      "Wtedy odczytał Baruch z księgi do słuchającego ludu słowa Jeremiasza w domu Jahwe, w sali Gemariasza, syna Szafana, kanclerza, na górnym dziedzińcu u wejścia do Bramy Nowej domu Jahwe.",
      "Usłyszał zaś Micheasz, syn Gemariasza, syna Szafana, wszystkie słowa Jahwe z księgi.",
      "I zszedł do domu królewskiego, do komnaty kanclerza. Siedzieli tam wszyscy przywódcy: Eliszama, kanclerz, Delajasz, syn Szemajasza, Elnatan, syn Akbora, Gemariasz, syn Szafana, Sedecjasz, syn Chananiasza, i pozostali dostojnicy.",
      "Oznajmił im Micheasz wszystkie słowa, jakie słyszał, gdy Baruch czytał z księgi słuchającemu ludowi.",
      "Posłali więc wszyscy przywódcy do Barucha Judiego, syna Netaniasza, syna Szelemiasza, syna Kuszi, by mu powiedział: „Weź do ręki zwój, z którego czytałeś ludowi, i chodź”. I wziął Baruch, syn Neriasza, zwój do ręki i przyszedł do nich.",
      "Powiedzieli zaś do niego: „Usiądź, proszę, i przeczytaj nam”. Czytał więc Baruch wobec nich.",
      "Gdy usłyszeli wszystkie słowa, przelękli się i mówili jeden do drugiego: „Musimy zawiadomić króla o całym tym zdarzeniu!”",
      "Zapytali nadto Barucha: „Powiedz nam, proszę, jak napisałeś wszystkie te słowa? Pod jego dyktando?”",
      "Baruch zaś odpowiedział im: „Własnymi ustami dyktował mi wszystkie te słowa, a ja zapisywałem atramentem w księdze”.",
      "Przywódcy powiedzieli do Barucha: „Idź, ukryjcie się, ty i Jeremiasz, a niech nikt nie wie, gdzie jesteście”.",
      "Następnie udali się na dziedziniec pałacu do króla. Zwój pozostawili w komnacie kanclerza Eliszamy, a króla powiadomili o całej tej sprawie.",
      "Król posłał Judiego, by przyniósł zwój. Judi więc zabrał go z komnaty kanclerza Eliszamy i czytał go w obecności króla i w obecności wszystkich dostojników, stojących przy królu.",
      "Król przebywał w rezydencji zimowej [jak zwykle] w dziewiątym miesiącu, a naczynie z rozżarzonymi węglami płonęło przed nim.",
      "Gdy Judi przeczytał trzy lub cztery kolumny, odcinał je król nożem pisarskim i rzucał do ognia, który był w naczyniu, dopóki cały zwój nie spłonął w ogniu naczynia.",
      "Król i wszyscy jego dworzanie słysząc te wszystkie słowa nie przelękli się ani nie rozdarli swoich szat.",
      "Elnatan jednak, Delajasz i Gemariasz nalegali na króla, by nie palił zwoju, lecz nie usłuchał ich.",
      "I rozkazał król Jarechmeelowi, synowi królewskiemu, Serajaszowi, synowi Azriela, i Szelemiaszowi, synowi Abdeela, pochwycić Barucha, sekretarza, oraz proroka Jeremiasza. Ukrył ich jednak Jahwe.",
      "Po spaleniu przez króla zwoju ze słowami, jakie Baruch spisał pod dyktando Jeremiasza, skierował Jahwe do Jeremiasza posłannictwo:",
      "„Weź sobie inny zwój i spisz w nim wszystkie poprzednie słowa, jakie były w pierwszym zwoju, spalonym przez Jojaqima, króla judzkiego.",
      "O Jojaqimie zaś, królu judzkim, powiesz: To mówi Jahwe: Spaliłeś ten zwój, mówiąc: ‚Dlaczego napisałeś w nim: na pewno przyjdzie król babiloński, zniszczy ten kraj i ogołoci go z ludzi i zwierząt?'",
      "Dlatego to mówi Jahwe o Jojaqimie, królu judzkim: Nie będzie miał potomka, który by zasiadał na tronie Dawida. Zwłoki jego będą wystawione na upał dnia i na chłód nocy.",
      "Ukarzę go, jego potomstwo oraz jego dworzan za ich grzechy i sprowadzę na nich, na mieszkańców Jerozolimy i na wszystkich Judejczyków całe nieszczęście, jakie zapowiedziałem na nich za to, że mnie nie słuchali”.",
      "Jeremiasz wziął inny zwój, dał go Baruchowi, synowi Neriasza, który spisał w nim pod dyktando Jeremiasza wszystkie słowa księgi, jaką spalił Jojaqim, król judzki. Nadto zostały dodane liczne dalsze słowa podobne do tamtych."
    ],
    [
      "W miejsce Koniasza, syna Jojaqima, panowanie objął Sedecjasz. Ustanowił go królem nad ziemią judzką król babiloński Nebukadnessar.",
      "Ani on, ani jego dworzanie, ani lud ziemi nie słuchali słów Jahwe, jakie im mówił za pośrednictwem proroka Jeremiasza.",
      "Król Sedecjasz posłał Jehukala, syna Szelemiasza, i Sofoniasza, syna Maasejasza, kapłana, do Jeremiasza proroka, by powiedzieli: „Módl się za nas do Jahwe, naszego Boga!”",
      "Jeremiasz zaś chodził swobodnie wśród ludu; jeszcze nie wtrącono go do więzienia.",
      "Wojsko faraona wyruszyło tymczasem z Egiptu. Gdy usłyszeli tę nowinę Chaldejczycy oblegający Jerozolimę, odstąpili od niej.",
      "Jeremiasz zaś prorok otrzymał następujące słowo Jahwe:",
      "To mówi Jahwe, Bóg Izraela: Tak powiecie królowi judzkiemu, który was posłał do mnie po radę. Oto wojsko faraona, które spieszy wam z pomocą, wróci do swego kraju, do Egiptu.",
      "Chaldejczycy zaś powrócą i podejmą walkę przeciw temu miastu, zdobędą je i spalą ogniem.",
      "To mówi Jahwe: Nie zwódźcie samych siebie, powtarzając: ‚,Z pewnością odejdą Chaldejczycy!” Albowiem nie odejdą.",
      "Nawet gdybyście pobili całe wojsko Chaldejczyków walczących z wami, tak że zostałoby z nich jedynie niewielu rannych, to każdy z nich podniósłby się w swoim namiocie, by wydać to miasto na pastwę ognia.",
      "Tymczasem gdy wojsko chaldejskie odstąpiło od Jerozolimy z powodu wojska faraona,",
      "Jeremiasz chciał wyjść z Jerozolimy i udać się do ziemi Beniamina, by tam dokonać podziału majątku wśród swoich.",
      "Gdy przybył do Bramy Beniamina, gdzie się znajdował dowódca straży imieniem Jirijjasz, syn Szelemiasza, syn Chananiasza, ten zatrzymał proroka Jeremiasza, mówiąc: „Przechodzisz do Chaldejczyków!”",
      "Jeremiasz zaś odrzekł: „Nieprawda! Nie przechodzę do Chaldejczyków!”, ale ten go nie słuchał. Jirijjasz aresztował Jeremiasza i zaprowadził przed przywódców.",
      "Przywódcy się rozgniewali na Jeremiasza i bili go, następnie wrzucili do więzienia w domu Jonatana, kanclerza, który zamienili na więzienie.",
      "Jeremiasz więc dostał się do lochu ze sklepieniem, przebywając tam przez długi czas.",
      "Następnie posłał król Sedecjasz, by go przyprowadzono. Król wypytywał się go potajemnie w swoim domu, mówiąc: „Czy masz słowo od Jahwe?” Jeremiasz zaś odrzekł: „Mam” i powiedział: „Będziesz wydany w ręce króla babilońskiego”.",
      "I rzekł Jeremiasz do króla Sedecjasza: „Co zawiniłem tobie, twoim dworzanom i temu ludowi, że wtrąciliście mnie do więzienia?",
      "Gdzie są wasi prorocy, którzy przepowiadali wam: ‚Nie nadejdzie król babiloński przeciw wam i przeciw temu krajowi!'",
      "Teraz zaś posłuchaj, proszę, panie mój, królu! Niech błaganie moje cię poruszy! Nie odsyłaj mnie do domu Jonatana, kanclerza, bym tam nie umarł”.",
      "Król Sedecjasz wydał rozkaz, by trzymano Jeremiasza pod strażą w wartowni i by dawano mu po bochenku chleba dziennie z ulicy Piekarzy, dopóki nie wyczerpie się chleb w mieście. I pozostał Jeremiasz na dziedzińcu w wartowni."
    ],
    [
      "Szefatiasz, syn Matana, Godoliasz, syn Paszchura, Jukal, syn Szelemiasza, i Paszchur, syn Malkiasza usłyszeli słowa, które Jeremiasz mówił do całego ludu:",
      "„To mówi Jahwe: Kto pozostanie w tym mieście, umrze od miecza, głodu i zarazy; kto zaś przejdzie do Chaldejczyków, pozostanie przy życiu. Jako zdobycz będzie miał swoje własne życie i utrzyma je.",
      "To mówi Jahwe: Miasto to zostanie nieuchronnie wydane w ręce wojska króla babilońskiego, który je zdobędzie”.",
      "Przywódcy więc powiedzieli do króla: „Niechże umrze ten człowiek, bo naprawdę obezwładnia on ręce żołnierzy, którzy pozostali w tym mieście, i ręce całego ludu, gdy mówi do nich podobne słowa. Człowiek ten nie szuka przecież pomyślności dla tego ludu, lecz nieszczęścia!”",
      "Król Sedecjasz odrzekł: „Oto jest w waszych rękach!” Nie mógł bowiem król nic uczynić przeciw nim.",
      "Wzięli więc Jeremiasza i wtrącili go, spuszczając na linach, do cysterny Malkiasza, syna królewskiego, która się znajdowała na dziedzińcu wartowni. W cysternie zaś nie było wody, lecz błoto; zanurzył się więc Jeremiasz w błocie.",
      "Skoro usłyszał Kuszyta Ebedmelek, jeden z dworzan domu królewskiego, że wrzucono Jeremiasza do cysterny — król przebywał właśnie w Bramie Beniamina —",
      "wyszedł (Ebedmelek) z domu królewskiego i rzekł do króla:",
      "„Panie mój, królu! Ci ludzie postąpili źle we wszystkim, co uczynili prorokowi Jeremiaszowi, wrzucając go do cysterny. Przecież umrze z głodu w tym miejscu, zwłaszcza że nie ma już chleba w mieście!”",
      "Rozkazał król Kuszycie Ebedmelekowi: „Weź sobie stąd trzech ludzi i wyciągnij proroka Jeremiasza z cysterny, zanim umrze!”",
      "Ebedmelek zabrał ludzi ze sobą, poszedł do domu królewskiego, do szatni zapasowej, wziął stamtąd podartą odzież oraz znoszone szaty i spuścił je na linach Jeremiaszowi do cysterny.",
      "I rzekł Ebedmelek do Jeremiasza: „Podłóżże sobie podartą odzież i znoszone szaty pod pachy swoich ramion pod liny”. Jeremiasz uczynił to.",
      "Wydobyli więc Jeremiasza na linach i wyciągnęli z cysterny; i przebywał Jeremiasz w wartowni na dziedzińcu.",
      "Król Sedecjasz posłał, by przyprowadzono proroka Jeremiasza do niego do trzeciego wejścia domu Jahwe. Król powiedział do Jeremiasza: „Zapytam cię o jedną rzecz; nie ukrywaj nic przede mną!”",
      "I rzekł Jeremiasz do Sedecjasza: „Jeżeli ci powiem, każesz mnie z pewnością zabić, jeżeli zaś dam tobie radę, nie usłuchasz mnie”.",
      "Przysiągł więc król Sedecjasz potajemnie Jeremiaszowi tymi słowami: „Na Jahwe żyjącego, który nam dał to życie, nie każę cię zabić ani nie wydam cię w ręce ludzi nastających na twe życie!”",
      "Jeremiasz powiedział wtedy do Sedecjasza: „To mówi Jahwe, Bóg Zastępów, Bóg Izraela. Jeżeli dobrowolnie wyjdziesz do dowódców króla babilońskiego, uratujesz swoje życie, a miasto to nie ulegnie pożodze ognia; ty zaś będziesz żył wraz ze swą rodziną.",
      "Jeżeli zaś nie wyjdziesz do dowódców króla babilońskiego, miasto to dostanie się w ręce Chaldejczyków, którzy spalą je ogniem; ty zaś nie ujdziesz ich ręki”.",
      "Król Sedecjasz powiedział do Jeremiasza: „Obawiam się Judejczyków, którzy przeszli do Chaldejczyków, by czasem mnie nie wydano w ich ręce i by nie maltretowali mnie”.",
      "Jeremiasz jednak odrzekł: „Nie wydadzą. Posłuchaj, proszę, głosu Jahwe w sprawie, o której ci mówiłem, a wyjdzie to tobie na dobre i pozostaniesz przy życiu.",
      "Jeżeli zaś odmówisz poddania się, taką scenę pokazał mi Jahwe:",
      "Oto wszystkie niewiasty, jakie pozostały w domu królewskim, prowadzone do dowódców króla babilońskiego, wołają: ‚Zwiedli cię i otumanili twoi dobrzy przyjaciele. Nogi twoje ugrzęzły w błocie, oni zaś uciekli'.",
      "Wszystkie twoje niewiasty i twoi synowie zostaną zaprowadzeni do Chaldejczyków, a i ty nie ujdziesz ich rąk. Pochwyci cię bowiem król babiloński, a miasto to zostanie spalone ogniem”.",
      "Sedecjasz zaś rzekł do Jeremiasza: „Niech nikt nie wie o tej rozmowie, a nie umrzesz!",
      "Gdy usłyszą przywódcy, że rozmawiałem z tobą, przyjdą do ciebie i rzekną: ‚Powiedz nam, proszę, co mówiłeś do króla? Nic nie ukrywaj przed nami, bo inaczej zabijemy cię! A co mówił król?'",
      "Wtedy powiesz im: ,Przedłożyłem królowi swą prośbę, żeby mnie znów nie posłał do domu Jonatana, abym tam nie umarł'.”",
      "Rzeczywiście przyszli do Jeremiasza wszyscy przywódcy, by go wypytywać. Odpowiedział im tedy ściśle według polecenia króla, tak że pozostawili go w spokoju; nie rozeszła się bowiem ta sprawa.",
      "a Jeremiasz przebywał nadal w wartowni aż do dnia zdobycia Jerozolimy. Gdy Jerozolima została zdobyta..."
    ],
    [
      "W dziewiątym roku Sedecjasza, króla judzkiego, w dziesiątym miesiącu przybył Nebukadnessar, król babiloński, z całym swoim wojskiem pod Jerozolimę i oblegali ją.",
      "W roku jedenastym Sedecjasza, w czwartym miesiącu, dziewiątego dnia uczyniono wyłom w mieście.",
      "Weszli wtedy wszyscy dowódcy króla babilońskiego i obrali sobie siedzibę w Bramie Środkowej: Nergal-sar-eser z Sin-Magir, Nebuszazban, rab saris, Nergal-sar-eser, rab mag oraz wszyscy pozostali dowódcy króla babilońskiego.",
      "Gdy zobaczył to Sedecjasz, król judzki, i wszyscy wojownicy, uciekli wychodząc nocą z miasta drogą prowadzącą przez ogród królewski, przez bramę między dwoma murami; wybrali drogę ku Araba.",
      "Lecz wojska babilońskie udały się w pościg za nimi i dopędziły Sedecjasza na nizinach Jerycha. Pochwycili go więc i zaprowadzili do Ribla, w kraju Chamat, do Nebukadnessara, króla babilońskiego, który odbył sąd na nim.",
      "Król babiloński zabił synów Sedecjasza w Ribla, na jego oczach; również wszystkich dostojników judzkich kazał król babiloński zabić.",
      "Następnie wyłupił oczy Sedecjaszowi i związał go łańcuchami, by go uprowadzić do Babilonu.",
      "Chaldejczycy spalili nadto dom królewski oraz domy ludu, mury zaś Jerozolimy zburzyli.",
      "Resztę ludu, który pozostał w mieście, i uciekinierów, którzy zbiegli do niego (i cały pozostały lud) kazał Nebuzaradan, naczelnik gwardii, zaprowadzić w niewolę do Babilonu.",
      "Natomiast część ubogiej ludności, nie posiadającej niczego, pozostawił Nebuzaradan, dowódca gwardii, w ziemi judzkiej; dał im tego dnia winnice i pola.",
      "Co do Jeremiasza wydał Nebukadnessar, król babiloński, następujący rozkaz przez Nebuzaradana, dowódcę gwardii:",
      "„Weź go i miej go na oku, a nie czyń mu nic złego, lecz postąp z nim stosownie do życzeń, jakie ci wyjawi”.",
      "Nebuzaradan, dowódca gwardii, Nebuszazban, rab saris, Nergal-sar-eser, rab mag oraz wszyscy dowódcy króla babilońskiego",
      "kazali więc sprowadzić Jeremiasza z dziedzińca wartowni i powierzyli go Godoliaszowi, synowi Achiqama, syna Szafana, by go zwolnił do domu. W ten sposób przebywał wśród ludu.",
      "Do Jeremiasza zaś zostało skierowane następujące słowo Jahwe, gdy jeszcze był uwięziony na dziedzińcu wartowni:",
      "„Idź, powiedz Kuszycie Ebedmelekowi: To mówi Jahwe Zastępów, Bóg Izraela. Oto zamierzam wypełnić swą zapowiedź przeciw temu miastu ku zagładzie, a nie ku pomyślności.",
      "Tego zaś dnia, gdy się to stanie na twoich oczach, ocalę ciebie — wyrocznia Jahwe — tak że nie będziesz wydany w ręce ludzi, przed którymi odczuwasz lęk.",
      "Z całą bowiem pewnością uratuję ciebie i nie zostaniesz zabity mieczem, a swoje życie mieć będziesz jako zdobycz, albowiem ufałeś we mnie” — wyrocznia Jahwe."
    ],
    [
      "Słowo, które Jahwe skierował do Jeremiasza po uwolnieniu go z Rama przez Nebuzaradana, dowódcę gwardii. On to wydobył go, gdy był skuty łańcuchami wśród masy deportowanych z Jerozolimy i Judei, którzy mieli być odprowadzeni do Babilonu.",
      "Zabrał więc naczelnik straży Jeremiasza i rzekł do niego: „Jahwe, twój Bóg, przepowiedział nieszczęście temu miejscu;",
      "wypełnił i uczynił Jahwe, jak przepowiedział. Zgrzeszyliście bowiem przeciw Jahwe, nie słuchaliście Jego głosu i dlatego spotkał was taki los.",
      "Teraz zaś oto uwalniam cię z więzów, jakie masz na swych rękach. Jeżeli wydaje się tobie korzystnym pójść ze mną do Babilonu, chodź; wtedy będę miał ciebie pod opieką. Jeżeli zaś wydaje ci się niekorzystnym pójść ze mną do Babilonu, zostań. (Spójrz, cały kraj masz przed sobą; idź tam, dokąd uważasz za dobre i słuszne się udać).",
      "Wróć do Godoliasza, syna Achiqama, syna Szafana, którego król babiloński uczynił zarządcą miast judzkich, i zamieszkaj z nim wśród ludu lub też udaj się, dokąd będziesz uważał za stosowne”. Następnie dał mu dowódca gwardii zapasy oraz podarunki i zwolnił go.",
      "Jeremiasz więc udał się do Godoliasza, syna Achiqama, do Mispa i przebywał z nim wśród ludu, który pozostał w kraju.",
      "Gdy zaś usłyszeli wszyscy dowódcy wojsk, znajdujących się w terenie, oni sami i ich ludzie, że król babiloński uczynił zarządcą kraju Godoliasza, syna Achiqama, i że uczynił go zwierzchnikiem mężów, niewiast, dzieci i ubogich ziemi, którzy nie zostali deportowani do Babilonu,",
      "przyszli do Godoliasza do Mispa: Iszmael, syn Netaniasza, Jochanan i Jonatan, synowie Qareacha, Serajasz, syn Tanchumeta, synowie Efaja z Netofa, Jezaniasz, syn Maakta, oni sami wraz ze swoimi ludźmi.",
      "Godoliasz, syn Achiqama, syn Szafana złożył im i ich ludziom przysięgę mówiąc: „Nie bójcie się służyć Chaldejczykom! Pozostańcie w kraju i bądźcie poddani królowi babilońskiemu, a będzie się wam dobrze powodziło.",
      "Ja przebywam w Mispa jako przedstawiciel u Chaldejczyków, którzy przyjdą do nas; wy natomiast zbierajcie wino, owoce i oliwę gromadźcie w swych naczyniach, a przebywajcie w miastach, które wzięliście w posiadanie”.",
      "Także wszyscy Judejczycy, którzy przebywali w kraju Moab u Ammonitów i w Edomie, i w innych krajach, usłyszeli, że król babiloński pozostawił resztę w Judei i że ustanowił nad nimi Godoliasza, syna Achiqama, syna Szafana jako zarządcę.",
      "Powrócili więc wszyscy Judejczycy z wszelkich miejsc, po których się rozproszyli, i przyszli do ziemi judzkiej do Godoliasza, do Mispa; i zebrali wino i owoce bardzo obficie.",
      "Jochanan zaś, syn Qareacha i wszyscy dowódcy wojskowi stacjonujący w polu przyszli do Godoliasza do Mispa",
      "i powiedzieli do niego: „Czy ci wiadomo, że Baalis, król Ammonitów, posłał Iszmaela, syna Netaniasza, by cię pozbawił życia?” Lecz nie uwierzył im Godoliasz, syn Achiqama.",
      "Tymczasem Jochanan, syn Qareacha, zaproponował potajemnie Godoliaszowi w Mispa: „Mogę pójść i zabić Iszmaela, syna Netaniasza, tak że nikt nie będzie wiedział. Dlaczego ma ciebie zamordować, a wszyscy Judejczycy, którzy skupili się przy tobie, mają ulec rozproszeniu, reszta zaś Judy — zagładzie?”",
      "Godoliasz, syn Achiqama, powiedział do Jochanana, syna Qareacha: „Nie możesz popełnić takiego czynu, bo to, co mówisz o Iszmaelu, jest kłamstwem”."
    ],
    [
      "W siódmym miesiącu przybył Iszmael, syn Netaniasza, syn Eliszamy, z królewskiego rodu, wraz z dziesięciu ludźmi do Godoliasza, syna Achiqama, do Mispa.",
      "Podczas gdy tam ucztowali wspólnie [w Mispa], powstał Iszmael, syn Netaniasza oraz dziesięciu ludzi, których miał ze sobą i zamordowali mieczem Godoliasza, syna Achiqama, syna Szafana. Zabił więc tego, którego król babiloński ustanowił zarządcą kraju.",
      "Nadto zabił Iszmael wszystkich Judejczyków, którzy mu towarzyszyli w Mispa, Chaldejczyków, którzy tam przebywali oraz żołnierzy.",
      "Następnego dnia po zamordowaniu Godoliasza, gdy nikt jeszcze o tym nie wiedział,",
      "przyszli ludzie z Sychem, z Szilo i Samarii w liczbie osiemdziesięciu z ogolonymi brodami, rozdartymi szatami i pokryci nacięciami. Nieśli oni ze sobą ofiary i kadzidło, by je złożyć w domu Jahwe.",
      "Iszmael, syn Netaniasza, wyszedł naprzeciw nich z Mispa, podczas gdy oni postępowali naprzód płacząc. Gdy ich spotkał, rzekł do nich: „Chodźcie do Godoliasza, syna Achiqama!”",
      "Gdy zaś weszli do wnętrza miasta, Iszmael, syn Netaniasza, i ludzie, którzy z nim byli, zabili ich i wrzucili do cysterny.",
      "Dziesięciu ludzi spośród tychże powiedziało jednak do Iszmaela: „Nie zabijajcie nas, bo mamy w polu ukryte zapasy: pszenicę, jęczmień, oliwę i miód”. Wstrzymał się więc, nie zabijając ich wraz z [ich] towarzyszami.",
      "Cysterna zaś, do której wrzucił Iszmael zwłoki zabitych ludzi, była tą wielką cysterną, jaką zbudował Asa przeciw Baasie, królowi izraelskiemu. Tę to [cysternę] Iszmael, syn Netaniasza, napełnił pomordowanymi.",
      "Następnie uprowadził Iszmael resztę ludu, który był w Mispa, oraz córki królewskie, które Nebuzaradan, dowódca gwardii, powierzył Godoliaszowi, synowi Achiqama. Iszmael, syn Netaniasza, zabrał ich ze sobą i wyruszył, by przejść do Ammonitów.",
      "Gdy usłyszał Jochanan, syn Qareacha i inni dowódcy wojskowi, którzy z nim byli, o wszystkich zbrodniach, jakie popełnił Iszmael, syn Netaniasza,",
      "zebrali wszystkich ludzi i poszli walczyć z Iszmaelem, synem Netaniasza. Spotkali go u wielkiego stawu w Gibeon.",
      "Wszystkich ludzi, którzy byli z Iszmaelem, ogarnęła radość, gdy ujrzeli Jochanana, syna Qareacha wraz z innymi towarzyszącymi mu przywódcami.",
      "Odwrócił się więc cały lud, który uprowadził Iszmael z Mispa i przeszedł znów do Jochanana, syna Qareacha.",
      "Iszmael zaś, syn Netaniasza, zbiegł wraz z ośmiu ludźmi przed Jochananem i odszedł do Ammonitów.",
      "Jochanan, syn Qareacha i inni towarzyszący mu dowódcy wojskowi zabrali więc resztę narodu, który uprowadził Iszmael, syn Netaniasza z Mispa po zabiciu Godoliasza, syna Achiqama, mężów, niewiasty, dzieci jak i dworzan, których uprowadził z Gibeon.",
      "Wyruszyli w drogę i zatrzymali się w Gerut Kimham, w pobliżu Betlejem, by udać się w dalszą drogę do Egiptu,",
      "z dala od Chaldejczyków. Bali się ich bowiem, jako że zamordował Iszmael, syn Netaniasza, Godoliasza, syna Achiqama, którego król babiloński ustanowił zwierzchnikiem kraju."
    ],
    [
      "Wszyscy dowódcy wojskowi wraz z Jochananem, synem Qareacha i Jezaniaszem, synem Hoszajasza, oraz cały lud od małego do wielkiego przyszli",
      "i powiedzieli do Jeremiasza proroka: „Niech nasza prośba znajdzie posłuch u ciebie! Módl się za nami do Jahwe, twojego Boga, za całą tę resztę — bo pozostało nas niewielu z wielkiej liczby, jak to nas sam widzisz —",
      "aby Jahwe, twój Bóg, wskazał nam drogę, którą mamy pójść, i co mamy czynić!”",
      "Prorok Jeremiasz odpowiedział im: „Dobrze! Będę się modlił do Jahwe, waszego Boga, zgodnie z waszym życzeniem. Każde słowo, jakie mi Jahwe powie o was, oznajmię wam, nie tając przed wami niczego”.",
      "Oni zaś rzekli do Jeremiasza: „Bóg nam świadkiem wiernym i prawdomównym, że postąpimy we wszystkim według tego, co Jahwe, twój Bóg, objawi dla nas.",
      "Czy będzie to dobre, czy złe, usłuchamy głosu Jahwe, naszego Boga, do którego cię posyłamy, aby się nam dobrze powodziło, jako że posłuchaliśmy głosu Jahwe, naszego Boga”.",
      "Po upływie dziesięciu dni zostało skierowane do Jeremiasza słowo Jahwe.",
      "Zwołał więc [Jeremiasz] Jochanana, syna Qareacha, wszystkich dowódców wojskowych, którzy mu towarzyszyli, oraz cały lud od małego do wielkiego",
      "i powiedział do nich: „To mówi Jahwe, Bóg Izraela, do którego mnie posłaliście, bym przedstawił Mu waszą prośbę.",
      "Jeżeli będziecie nadal mieszkać w tym kraju, wzmocnię was, a nie zniszczę, zasadzę was, a nie wyrwę; ogarnął mnie bowiem żal nad nieszczęściem, jakie wam uczyniłem.",
      "Nie obawiajcie się króla babilońskiego, przed którym drżycie. Nie bójcie się go — wyrocznia Jahwe — bo ja jestem z wami, by was ocalić i uwolnić z jego ręki.",
      "Okażę wam miłosierdzie, tak że się zlituje on nad wami i pozwoli wam zamieszkać w waszej ziemi.",
      "Jeżeli zaś postanowicie, nie słuchając głosu Jahwe, waszego Boga: ‚Nie chcemy przebywać w tym kraju'",
      "i powiecie: ‚Nie! Raczej chcemy udać się do ziemi egipskiej, gdzie nie będziemy oglądać ani wojny, ani słyszeć głosu trąby, ani łaknąć chleba. Tam chcemy zamieszkać!',",
      "to wtedy posłuchajcie słowa Jahwe, reszto Judy. To mówi Jahwe Zastępów, Bóg Izraela: Jeżeli powzięliście zdecydowane postanowienie, by udać się do Egiptu, i pójdziecie, by się tam osiedlić,",
      "dosięgnie was tam, w ziemi egipskiej, miecz, którego się obawiacie, oraz głód, którego się lękacie, będzie szedł za wami nieodłącznie w Egipcie; tam też pomrzecie.",
      "Wszyscy zaś ludzie, którzy decydują się pójść do Egiptu, by się tam osiedlić, umrą od miecza, głodu i epidemii. Żaden z nich nie ujdzie i nie uniknie nieszczęścia, jakie zamierzam na nich sprowadzić.",
      "To bowiem mówi Jahwe Zastępów, Bóg Izraela: Tak jak się rozpętał mój gniew i oburzenie na mieszkańców Jerozolimy, tak się rozpęta mój gniew przeciw wam, którzy chcecie się udać do Egiptu. Staniecie się przedmiotem złorzeczenia, zgrozy, przekleństwa i obelgi, a miejsca tego już więcej nie ujrzycie”.",
      "Jahwe powiedział do was, reszto Judy: „Nie pójdziecie do Egiptu. Wiedzcie dobrze, że ostrzegałem was dzisiaj.",
      "Naprawdę ryzykowaliście lekkomyślnie swe życie, gdy wysłaliście mnie do Jahwe, waszego Boga, zlecając: ‚Módl się za nas do Jahwe, naszego Boga, i oznajmij nam wszystko, co powie Jahwe, nasz Bóg, a wykonamy to'.",
      "Oznajmiłem wam więc dzisiaj, lecz nie chcecie słuchać głosu Jahwe, waszego Boga, co do wszystkiego tego, z czym mnie posłał do was.",
      "Teraz zaś wiedzcie dobrze, że pomrzecie od miecza, głodu i zarazy w miejscu, do którego chcecie się udać, by tam osiąść”."
    ],
    [
      "Gdy Jeremiasz skończył głosie całemu ludowi wszystkie słowa Jahwe, ich Boga, wszystkie mianowicie te słowa, co Jahwe do nich skierował,",
      "rzekli Azariasz, syn Hoszajasza, i Jochanan, syn Qareacha, oraz wszyscy ludzie zuchwali do Jeremiasza: „Kłamstwo mówisz! Nie posłał cię Jahwe, nasz Bóg, byś mówił: ‚Nie chodźcie do Egiptu, by się tam osiedlić!'.",
      "Raczej Baruch, syn Neriasza, podburza cię przeciw nam, by nas wydać w ręce Chaldejczyków, którzy nas zabiją lub uprowadzą do Babilonu”.",
      "Jochanan, syn Qareacha, wszyscy dowódcy wojskowi i cały naród nie usłuchali głosu Jahwe [nakazującego] pozostać w ziemi judzkiej.",
      "Zabrał więc Jochanan, syn Qareacha, i wszyscy dowódcy wojskowi całą resztę Judy, która powróciła z różnych okolic, gdzie byli rozproszeni, by zamieszkać w ziemi judzkiej,",
      "mężczyzn, niewiasty, dzieci, córki królewskie i wszystkie osoby, które Nebuzaradan, dowódca gwardii, zostawił wraz z Godoliaszem, synem Achiqama, synem Szafana, nadto i Jeremiasza proroka oraz Barucha, syna Neriasza.",
      "Poszli przeto do Egiptu, nie usłuchawszy głosu Jahwe, i dotarli do Tachpanches.",
      "W Tachpanches skierował Jahwe do Jeremiasza następujące słowo:",
      "Weź do rąk wielkie kamienie i w obecności Judejczyków włóż je w zaprawę murarską na kształt cegły przy wejściu do domu faraona w Tachpanches.",
      "Powiesz im: To mówi Jahwe Zastępów, Bóg Izraela: Oto posyłam, by sprowadzić Nebukadnessara, króla babilońskiego, mojego sługę. Ustawi on swój tron na tych kamieniach, które wkopałeś, i rozstawi swój baldachim nad nimi.",
      "Przyjdzie i pobije kraj egipski; kogo skaże na śmierć, pójdzie na śmierć, kogo na niewolę, pójdzie do niewoli, kogo na ścięcie mieczem, pójdzie pod miecz.",
      "Podłoży ogień pod domy bóstw egipskich, spali je lub wywiezie; oczyści z robactwa Egipt, jak oczyszcza pasterz z wszy swoje szaty, i wyjdzie zeń bezpiecznie.",
      "Połamie też kolumny Domu Słońca, który się znajduje w kraju egipskim, a domy bóstw egipskich zniszczy ogniem."
    ],
    [
      "Słowo, jakie zostało skierowane do Jeremiasza dla wszystkich Judejczyków mieszkających w kraju egipskim, dla mieszkających w Migdol, w Tachpanches, w Nof oraz w kraju Patros.",
      "To mówi Jahwe Zastępów, Bóg Izraela: Widzieliście całe nieszczęście, jakie sprowadziłem na Jerozolimę i na wszystkie miasta judzkie. Są one dzisiaj ruiną i nie ma w nich mieszkańców,",
      "za ich nieprawość, którą czynili, by mnie pobudzać do gniewu. Chodzili składać ofiary i służyć obcym bogom, których nie znali ani oni, ani wasi ojcowie.",
      "Mimo że posyłałem do was nieustannie wszystkich sług moich, proroków, by mówili: „Nie czyńcie przecież tych wstrętnych rzeczy, których nienawidzę!”,",
      "nie chcieli słuchać ani nie nakłonili swych uszu, by się odwrócić od swej nieprawości i by nie składać ofiar obcym bogom.",
      "Wybuchł więc mój wielki gniew i zapłonął przeciw miastom judzkim, przeciw ulicom Jerozolimy, tak że zostały obrócone w ruinę i pustkowie, jak to trwa do dziś.",
      "A teraz to mówi Jahwe, Bóg Zastępów, Bóg Izraela: Dlaczego sprowadzacie wielkie nieszczęście na samych siebie, przyczyniając się do wyniszczenia spośród Judy mężów, niewiast, dzieci i niemowląt, tak że nie pozostanie z was nawet reszta?",
      "Dlaczego pobudzacie mnie do gniewu uczynkami waszych rąk, składając ofiary obcym bogom w ziemi egipskiej, gdzieście się osiedlili na wytępienie i na przekleństwo i urągowisko u wszystkich narodów ziemi?",
      "Czy zapomnieliście o nieprawościach waszych ojców, nieprawościach królów judzkich, nieprawościach ich żon, swoich własnych nieprawościach i o nieprawościach waszych żon, jakie popełnialiście w kraju judzkim i na ulicach Jerozolimy?",
      "Do dziś nie okazali skruchy ani lęku, ani nie postępowali według mojego Prawa i moich przykazań, jakie nałożyłem wam i waszym ojcom.",
      "Dlatego to mówi Jahwe Zastępów, Bóg Izraela: Oto zwrócę swe oblicze przeciw wam ku nieszczęściu, by wyniszczyć wszystkich Judejczyków.",
      "Usunę resztę Judy, która zdecydowała się pójść do Egiptu, by się tam osiedlić. Wyginą wszyscy w ziemi egipskiej: padną od miecza, od głodu i wyginą od małego do wielkiego; pomrą od miecza i od głodu, staną się przedmiotem przekleństwa, zgrozy, złorzeczenia i urągowiska.",
      "Tak samo ukarzę zamieszkujących w Egipcie, jak ukarałem Jerozolimę: mieczem, głodem i epidemią.",
      "Nikt nie ujdzie ani się nie ocali z reszty Judy, która przyszła się osiedlić w ziemi egipskiej w nadziei na powrót do ziemi judzkiej, dokąd tęsknicie z całej duszy. Nie powróci nikt, chyba tylko niedobitki.",
      "Wszyscy mężowie, którzy wiedzieli, iż żony ich składają ofiary obcym bogom i wszystkie niewiasty stojące w wielkiej gromadzie oraz cały lud mieszkający w ziemi egipskiej, w Patros, odpowiedzieli:",
      "„Nie posłuchamy polecenia, jakie nam przekazałeś w imię Jahwe.",
      "Raczej wprowadzimy w czyn wszystko, co postanowiliśmy sobie: składać ofiary królowej nieba, czynić na jej cześć libacje, podobnie jak to czyniliśmy my, nasi ojcowie, nasi królowie oraz nasi przywódcy w miastach judzkich i na ulicach Jerozolimy. Wtedy mieliśmy pod dostatkiem chleba, powodziło się nam dobrze i nie spotkało nas nic złego.",
      "Od czasu, kiedy zaprzestaliśmy składać ofiary królowej nieba oraz czynić libacje, cierpimy niedostatek wszystkiego i giniemy od miecza lub głodu”.",
      "A niewiasty powiedziały: „Ilekroć składamy ofiary królowej nieba i wylewamy na jej cześć płyny, czy przygotowujemy bez wiedzy naszych mężów dla niej ciastka z jej wizerunkiem albo ofiarujemy płyny?”",
      "Jeremiasz zaś rzekł do całego ludu, do mężów, do kobiet i do ludzi, którzy dali mu tę odpowiedź:",
      "„Czy Jahwe nie pamięta już i nie zachowuje w swym sercu ofiar, jakie składaliście w miastach judzkich i na ulicach Jerozolimy wy, wasi ojcowie, królowie, przywódcy i prosty lud?",
      "Jahwe nie mógł już znieść niegodziwości waszych postępków ani ohydnych czynów, jakie popełnialiście. Dlatego kraj wasz został obrócony w ruinę, w pustkowie, stał się przedmiotem klątwy, bez mieszkańców — jak to trwa do dziś.",
      "Za to, że składaliście ofiary i grzeszyliście przeciw Jahwe, że nie słuchaliście głosu Jahwe i nie postępowaliście zgodnie z Jego Prawem, Jego przykazaniami i Jego rozporządzeniami, przyszło na was takie nieszczęście, jakie trwa dzisiaj”.",
      "Następnie powiedział Jeremiasz do całego ludu i do wszystkich niewiast: „Słuchajcie słowa Jahwe, cały ludu judzki, przebywający w Egipcie!",
      "To mówi Jahwe Zastępów, Bóg Izraela: Wy, niewiasty, mówicie to własnymi ustami i wykonujecie własnymi rękami, mówiąc: ,Wypełnimy niezawodnie nasze śluby, jakie uczyniliśmy, by ofiarować kadzidło królowej nieba i wylewać na jej cześć płyny'. Dobrze! Wypełniajcie więc swe śluby, czyńcie swoje libacje!",
      "Dlatego posłuchajcie słowa Jahwe, cały Judo, mieszkający w ziemi egipskiej. Przysiągłem na swe wielkie imię — mówi Jahwe — że w całym Egipcie nigdy nie będzie już wzywane moje imię przez jakiegokolwiek Judejczyka, który by mówił: ‚Na Jahwe żyjącego!'",
      "Oto czuwam nad wami ku nieszczęściu, a nie ku pomyślności. Wszyscy Judejczycy znajdujący się w ziemi egipskiej wyginą doszczętnie od miecza i głodu.",
      "Ci, co się uratują od miecza, powrócą do ziemi judzkiej w bardzo małej liczbie, aby poznała cała reszta Judy, która przybyła do ziemi egipskiej celem osiedlenia się, czyje słowo się wypełni: moje czy ich.",
      "To będzie dla was znakiem — wyrocznia Jahwe — że ukarzę was w tym miejscu, abyście poznali, że moje słowa wypełnią się całkowicie ku waszemu nieszczęściu.",
      "To mówi Jahwe: Oto wydam faraona Hofrę, króla egipskiego, w ręce jego nieprzyjaciół i w ręce tych, co nastają na jego życie, podobnie jak wydałem Sedecjasza, króla judzkiego, w ręce Nebukadnessara, króla babilońskiego, jego wroga, czyhającego na jego życie”."
    ],
    [
      "Słowo, jakie Jeremiasz prorok oznajmił Baruchowi, synowi Neriasza, gdy spisał on w księdze tamte słowa pod dyktando Jeremiasza w czwartym roku panowania króla judzkiego Jojaqima, syna Jozjasza.",
      "To mówi Jahwe, Bóg Izraela, do ciebie, Baruchu:",
      "Mówisz: „Biada mi! Jahwe dodaje bowiem zgryzotę do mojego bólu. Ustaję od swych wzdychań, nie znajdując wytchnienia!”",
      "Powiesz mu tak: To mówi Jahwe: Oto, co zbudowałem, burzę, a co zasadziłem, wypleniam.",
      "Ty zaś chcesz szukać wielkich rzeczy dla siebie? Nie szukaj! Sprowadzę bowiem nieszczęście na wszelkie ciało — wyrocznia Jahwe — lecz tobie dam twoje życie jako zdobycz wszędzie, dokądkolwiek pójdziesz."
    ],
    [
      "Słowa, jakie zostały skierowane do Jeremiasza proroka o narodach:",
      "O Egipcie. O wojsku faraona Nechao, króla egipskiego, które się znajdowało nad rzeką Eufrat, w Karkemisz, a które pobił Nebukadnessar, król babiloński w czwartym roku króla judzkiego, Jojaqima, syna Jozjasza.",
      "Przygotujcie puklerz i tarczę, ruszajcie do boju!",
      "Zakładajcie koniom uprząż i dosiadajcie rumaków! Stańcie w szeregu w hełmach, ostrzcie włócznie, przywdziewajcie pancerze!",
      "Co ja widzę? Pełni są przerażenia, ustępują cofając się! Ich bohaterowie pobici, uciekają w panice, nie oglądając się! Zewsząd trwoga — wyrocznia Jahwe!",
      "Nie zdoła umknąć najzwinniejszy ani zbiec najsilniejszy. Na północy, nad brzegiem rzeki Eufrat, chwieją się i upadają.",
      "Kim jest ten, co się podnosi jak Nil, a wody jego pienią się jak potoki?",
      "Egipt się podnosi jak Nil, a wody [jego] pienią się jak potoki, gdy mówi: „Pójdę pokryć ziemię, zniszczyć miasto i jego mieszkańców!”",
      "Wspinajcie się, konie! Pędźcie, wozy wojenne! Ruszajcie wojownicy, Kuszyci i Putyci, trzymający tarcze, i Ludyjczycy, naciągający łuki!",
      "A dzień ten jest dla Jahwe, Pana Zastępów, dniem odwetu, by się pomścić nad swymi wrogami. Miecz pochłonie, nasyci się i ugasi pragnienie ich krwią, albowiem rzeź to ofiarna dla Jahwe, Pana Zastępów, w ziemi Północy nad Eufratem.",
      "Wejdź do Gilead i przynieś balsam, dziewico, córko egipska! Daremnie mnożysz lekarstwa, nie ma dla ciebie uzdrowienia!",
      "Usłyszały narody o twej hańbie, ziemia się napełniła twoim bolesnym wołaniem. Jeden wojownik potknął się o drugiego, obaj razem upadli.",
      "Słowo, jakie skierował Jahwe do Jeremiasza proroka, o inwazji Nebukadnessara, króla babilońskiego, w celu pokonania Egiptu:",
      "Głoście w Egipcie, obwieszczajcie w Migdol! Niech usłyszą w Nof i Tachpanches! Mówcie: Przygotuj się i uzbrój, albowiem miecz pochłonie wszystko dookoła ciebie.",
      "Dlaczego został powalony twój Apis? Nie zdołał się utrzymać, bo Jahwe go popchnął.",
      "Coraz częściej się chwieje, aż wreszcie pada. Wtedy mówi jeden do drugiego: „Wstańmy i wracajmy do naszego narodu, do naszej ojczystej ziemi przed niszczycielskim mieczem”.",
      "Nazwijcie faraona, króla Egiptu, imieniem: „Wrzawa, gdy czas upłynął”.",
      "Na moje życie — wyrocznia Króla — Jahwe Zastępów Jego imię, naprawdę przyjdzie on jako Tabor między górami i jako Karmel wśród morza.",
      "Przygotuj sobie tłumoki na wygnanie, mieszkanko, córko Egiptu! Nof bowiem zostanie obrócone w pustkowie, spalone i pozbawione mieszkańców.",
      "Przepiękną jałowicą jest Egipt, lecz ściga ją bąk z północy.",
      "Także jego najemnicy wśród niej są jakby tucznymi jałowicami. Albowiem oni się również odwrócą, uciekną razem, nie wytrzymają. Nadchodzi bowiem dzień ich nieszczęścia, czas ich kary.",
      "Jego głos jest podobny do syczącego węża, idą bowiem przemocą. Uzbrojeni siekierą, zdążają przeciw niemu podobni do drwalów.",
      "Ścinają jego las — wyrocznia Jahwe — jest bowiem nieprzenikniony. Liczniejsi są od szarańczy, tak że nie można ich zliczyć.",
      "Pełna hańby jest córka Egiptu, wydana w ręce narodu z północy.",
      "Jahwe Zastępów, Bóg Izraela, mówi: Oto ukarzę Ammona w No, (faraona), Egipt i jego bóstwa oraz jego królów, faraona i tych, co w nim pokładają ufność.",
      "Wydam więc ich w ręce tych, co nastają na ich życie, w ręce Nebukadnessara, króla babilońskiego, i w ręce jego sług. Później jednak będzie zamieszkały jak przedtem — wyrocznia Jahwe.",
      "Ty się jednak nie bój, sługo mój, Jakubie, nie lękaj się, Izraelu, albowiem ja wybawię cię z dalekiego kraju, twoje potomstwo z ziemi jego wygnania. Powróci Jakub i będzie zażywał nie zmąconego niczym pokoju, a nikt go nie będzie trwożył.",
      "Nie bój się, sługo mój, Jakubie — wyrocznia Jahwe — bo jestem z tobą, bo zgotuję zagładę wszystkim narodom, wśród których cię rozproszyłem. Ciebie zaś nie wyniszczę; ukarzę cię jednak sprawiedliwie — nie ujdzie tobie bezkarnie”."
    ],
    [
      "Słowo Jahwe, które zostało skierowane do proroka Jeremiasza przeciw Filistynom, nim faraon zdobył Gazę.",
      "To mówi Jahwe: Oto się wody spiętrzą od północy i zamienią we wzburzony potok. Zaleją kraj i wszystko, co w nim jest, miasta oraz ich mieszkańców. Wtedy podniosą ludzie krzyk i wyć będą wszyscy mieszkańcy ziemi,",
      "na odgłos tętentu kopyt jego koni, dudnienia jego wozów, terkotu ich kół. Ojcowie nie będą zważać na synów, gdyż osłabły im ręce.",
      "Nadszedł bowiem dzień, by zniszczyć wszystkich Filistynów. I wytępię wszystkie niedobitki, mogące nieść pomoc dla Tyru i Sydonu. Jahwe zniszczy naprawdę Filistynów, pozostałość z wyspy Kaftor.",
      "Ostrzyżona jest do cna Gaza, spustoszone Aszkalon. Aszdod, reszto Enakijczyków, dokądże będziesz sobie czynić nacięcia?",
      "Biada, mieczu Jahwe! Jak długo nie zaznasz spoczynku? Wróć do swej pochwy, powstrzymaj się i uspokój!",
      "Jakże ma on zaznać spokoju, skoro Jahwe wydał mu rozkaz? Przeciw Aszkalon i przeciw brzegom morza — tam go skierował”."
    ],
    [
      "O Moabie. To mówi Jahwe Zastępów, Bóg Izraela: Biada, Nebo jest bowiem spustoszone, zdobyte jest Qiriataim, pohańbiona została Cytadela i napełniona przerażeniem.",
      "Nie ma już sławy Moabu. W Cheszbon obmyślają przeciw niemu zgubę: „Chodźmy, wytępmy go spośród narodów!” Także ty, Madmen, ulegniesz zagładzie — za tobą będzie szedł miecz.",
      "Słuchaj! Krzyk z Choronaim, spustoszenie i wielka klęska.",
      "„Moab jest pokonany!” Słychać krzyk aż do Soar.",
      "Droga górska do Luchit, wchodzą nią wśród płaczu. Na stromej drodze z Choronaim słychać okrzyk klęski:",
      "„Uciekajcie! Ratujcie swe życie! Stańcie się jak tamaryszek na pustyni!”",
      "Tak, ponieważ pokładałaś ufność w swych twierdzach i w swych skarbach, będziesz także ty zdobyta. Kamosz pójdzie na wygnanie wraz ze swymi kapłanami i przywódcami.",
      "Niszczyciel przyjdzie do każdego miasta, żadne miasto nie ocaleje. Ulegnie spustoszeniu Dolina i zostanie zniszczona Równina, jak to zapowiedział Jahwe.",
      "Dajcie skrzydła Moabowi, by szybko uleciał. Miasta jego zostaną spustoszone, tak że nikt w nich nie zamieszka.",
      "Przeklęty ten, co wypełnia dzieło Jahwe niedbale! Przeklęty ten, który swój miecz powstrzymuje od krwi!",
      "Moab się cieszył spokojem od swojej młodości, spoczywał bezpiecznie na swych drożdżach. Nie był przelewany z naczynia do naczynia ani nie szedł na wygnanie. Dlatego też zachował swój smak, a zapach jego nie uległ zmianie.",
      "Dlatego więc nadchodzą dni — wyrocznia Jahwe — kiedy poślę piwnicznych i przeleją go, naczynia jego opróżnią, a dzbany jego potłuką.",
      "I będzie się wstydzić Moab Kamosza, tak jak się dom Izraela wstydził Betel, w którym pokładał nadzieję.",
      "Jak możesz mówić: „Jesteśmy bohaterami, prawdziwymi wojownikami?”",
      "Niszczyciel Moabu nadchodzi ku niemu, najlepsi jego wojownicy schodzą na rzeź, wyrocznia Króla — Jahwe Zastępów ma na imię.",
      "Zbliżył się upadek Moabu, jego nieszczęście nadchodzi bardzo spiesznie.",
      "Czyńcie nad nim żałobę wszyscy jego sąsiedzi i wszyscy, co znacie jego imię. Mówcie: „Jakże uległa złamaniu tak twarda laska? Różdżka tak wspaniała?”",
      "Zejdź ze swej chwały i usiądź wśród spalonej ziemi, mieszkanko Dibon! Nadszedł niszczyciel Moabu przeciw tobie, niszczy twoje twierdze.",
      "Stań na drodze i wyglądaj, ty, co mieszkasz w Aroer. Zapytaj uciekiniera i zbiega; powiedz: „Co się stało?”",
      "Moab został okryty hańbą, albowiem się załamał! Wyjcie i krzyczcie, głoście nad Amonem, że Moab spustoszony!",
      "Sąd nadchodzi na kraj Równiny, na Cholon, na Jahsa i na Mefaat,",
      "na Dibon, na Nebo, na Bet-Diblataim,",
      "na Qiriataim, na Bet-Gamul i na Bet-Meon,",
      "na Qerijot, na Bosra i na wszystkie miasta kraju Moab, dalekie i bliskie.",
      "Odcięty został róg Moabu, a ramię jego złamane, wyrocznia Jahwe.",
      "Upójcie go, podniósł się bowiem przeciw Jahwe! Niech Moab upadnie w swoje rzygowiny i stanie się pośmiewiskiem.",
      "Czy może Izrael nie był dla ciebie przedmiotem drwin? Czy znalazłeś go, gdy cię okradał, że potrząsasz głową, ilekroć o nim mówisz?",
      "Opuszczajcie miasta i mieszkajcie wśród skał, mieszkańcy Moabu, stańcie się podobni do gołębicy, która się gnieździ na ścianach gardzieli urwiska.",
      "Słyszeliśmy o dumie Moabu, o wielkiej [jego] wyniosłości, o zarozumiałości jego i bucie, o chełpliwości oraz o pysze jego serca.",
      "Znam dobrze jego zarozumiałość — wyrocznia Jahwe — nieprawdziwość jego mów, nieszczerość tego, co czynią.",
      "Dlatego podnoszę lament nad Moabem i nad całym Moabem będę krzyczał, nad ludźmi z Qir-Cheres będę biadał.",
      "Płaczę nad tobą bardziej niż nad Jazer, winnico Sibma! Twoje odnogi sięgają aż do morza, dochodzą aż do Jazer. Na twoje jesienne zbiory i na twe winobranie napadł niszczyciel.",
      "Ustała radość i uciecha w sadzie i w ziemi Moab. Skończyło się wino w kadziach, nikt go nie wytłacza; pieśń radosna — nie jest już pieśnią wesela.",
      "Podnosi się krzyk z Cheszbon do Elale, aż do Jahac krzyczą, z Soar do Choronaim i do Eglat Szeliszija. Nawet się wody Nimrim stają miejscem odludnym.",
      "Sprawię, że nikt już nie będzie w Moabie — wyrocznia Jahwe — wynosił na wyżyny i składał ofiary swoim bogom.",
      "Dlatego też nad Moabem serce moje żali się jak flet, moje serce nad ludźmi z Qir-Cheres żali się jak flet, jako że całe zebrane dobro stracili.",
      "Albowiem wszystkie głowy są ostrzyżone, każda broda obcięta, na wszystkich rękach są nacięcia, a na biodrach wory pokutne.",
      "Na wszystkich dachach Moabu i na jego placach tylko powszechne narzekanie. Zmiażdżyłem bowiem Moab jak bezużyteczne naczynie — wyrocznia Jahwe.",
      "Jak bardzo jest złamany! Narzekajcie! Jak haniebnie Moab uciekł! Stał się więc Moab urągowiskiem i postrachem wszystkich swych sąsiadów”.",
      "To bowiem mówi Jahwe: Oto się unosi jak orzeł i rozpościera swe skrzydła nad Moabem.",
      "Miasta są zdobyte, twierdze zajęte, serce zaś dzielnych Moabu będzie dnia tego jak serce niewiasty nękanej boleścią.",
      "Moab zostanie zniszczony, przestanie być narodem, bo się wynosił ponad Jahwe.",
      "Panika, przepaść, pułapka — przyjdą na ciebie, co zamieszkujesz Moab — wyrocznia Jahwe.",
      "Ten, co uniknie paniki, wpadnie w przepaść; wydobywając się z przepaści zostanie schwytany w pułapkę. Naprawdę sprowadzę to na Moab, w roku ich kary — wyrocznia Jahwe.",
      "W cieniu Cheszbonu zatrzymają się wycieńczeni uchodźcy; lecz ogień wyjdzie z Cheszbonu, a płomień z pola Gichon. Pochłonie on bok Moabu i czaszkę tych, co czynią wrzawę.",
      "Biada tobie, Moabie! Jesteś zgubiony, narodzie Kamosza, bo twoi synowie będą wzięci do niewoli, a córki twoje pójdą na wygnanie.",
      "Zmienię jednak los Moabu w przyszłości — wyrocznia Jahwe. Dotąd sąd nad Moabem."
    ],
    [
      "O Ammonitach. To mówi Jahwe: Czy nie ma Izrael synów, czy nie ma spadkobierców? Dlaczego więc Milkom odziedziczył [posiadłość] Gada, a jego naród mieszka w ich miastach?",
      "Dlatego nadejdą dni — wyrocznia Jahwe — kiedy obwieszczę w Rabba Ammonitów panikę wojenną. Stanie się ono zwaliskiem gruzów, a jego osiedla pochłonie ogień. Wtedy Izrael przejmie dziedzictwo tych, co po nim odziedziczyli, mówi Jahwe.",
      "Lamentuj, Cheszbon, bo nadchodzi niszczyciel. Krzyczcie osiedla Rabba, przepaszcie się pokutnymi worami, narzekajcie, biegajcie naokoło z nacięciami na ciele. Milkom bowiem musi iść na wygnanie wraz ze swymi kapłanami i przywódcami.",
      "Dlaczego się chlubisz dolinami (twej urodzajnej doliny), buntownicza córko? Ufasz swoim zasobom, mówiąc: „Kto może nadejść przeciw mnie?”",
      "Oto sprowadzę na ciebie przerażenie — wyrocznia Pana. Jahwe Zastępów — ze wszystkich stron. Rozproszycie się każdy w swoim kierunku; nie będzie nikogo, kto by zebrał rozproszonych.",
      "Potem zmienię jednak los synów Ammona — wyrocznia Jahwe.",
      "O Edomie. To mówi Jahwe Zastępów: Czy nie ma już mądrości w Teman? Ustała już rada wśród roztropnych? Mądrość ich zwietrzała?",
      "Uciekajcie, uchodźcie, ukryjcie się jak nagłębiej, mieszkańcy Dedan. Sprowadzę bowiem na niego zagładę Ezawa, czas, w którym ich ukarzę.",
      "Jeżeli pracownicy winobrania przyjdą do ciebie, nie pozostawią żadnej reszty; jeśli złodzieje w nocy, uczynią szkody do woli.",
      "Bo ja sam ogołocę Ezawa, ujawnię to, co dlań najskrytsze, tak że nie będzie mógł się ukryć. Zagładzie ulegną jego potomkowie, jego bracia i jego sąsiedzi — i nie będzie już istniał.",
      "Zostaw swe sieroty — ja utrzymam je przy życiu; twoje wdowy niech we mnie pokładają nadzieję.",
      "To bowiem mówi Jahwe: Oto ci, co nie powinni pić kielicha, muszą go pić, tobie zaś ma ujść bezkarnie? Nie ujdzie ci bezkarnie: będziesz pił nieodzownie!",
      "Przysięgam na siebie samego — wyrocznia Jahwe — że Bosra stanie się postrachem, pośmiewiskiem, pustkowiem i złorzeczeniem; wszystkie jej miasta pozostaną rumowiskiem na wieki.",
      "Usłyszałem posłannictwo od Jahwe, że zwiastun został wysłany między narody: „Zgromadźcie się i wyruszcie na niego! Szykujcie się do bitwy!”",
      "Oto bowiem uczynię cię małym wśród narodów i wzgardzonym u ludzi.",
      "Zwiodło cię to, że uchodziło tobie — pycha twego serca — ty, który mieszkasz w rozpadlinach skalnych, trzymasz się szczytów pagórków. Gdybyś zbudował swe gniazdo wysoko jak orzeł, nawet stamtąd cię zrzucę — wyrocznia Jahwe.",
      "Edom się stanie postrachem. Ktokolwiek będzie szedł tamtędy, popadnie w osłupienie i będzie gwizdał nad wszystkimi jego klęskami.",
      "Jak po zburzeniu Sodomy i Gomory oraz miast sąsiednich — mówi Jahwe — nikt nie będzie tam mieszkał i żaden człowiek nie osiedli się na tym miejscu.",
      "Oto nadchodzi jak lew z gęstwiny nadjordańskiej ku wiecznie zielonym pastwiskom. Tak, w mgnieniu oka zmuszę ich do ucieczki stamtąd, a swego wybrańca ustanowię nad nim. Kto jest bowiem do mnie podobny albo kto mnie pozwie przed sąd? Który pasterz ostoi się wobec mnie?",
      "Dlatego posłuchajcie zamiarów Jahwe, jakie powziął co do Edomu, i jego planów, jakie postanowił co do mieszkańców Teman: z całą pewnością zostaną wywleczone nawet najmniejsze owce; z całą pewnością pastwiska ich ogarnie zgroza na ich widok.",
      "Na wieść o ich upadku zadrży ziemia, krzyk o tym rozlegnie się nad Morzem Czerwonym.",
      "Oto jak orzeł wzlatuje i unosi się, rozpościera swe skrzydła nad Bosra. W dniu tym serce wojowników Edomu będzie jak serce niewiasty nękanej boleścią.",
      "O Damaszku. Wstydem napełniły się Chamat i Arfad, bo usłyszały niepomyślną wieść. Są one wzburzone jak morze, pełne trwogi, nie mogą się opanować.",
      "Damaszek jest bezsilny, gotowy do ucieczki, opanowała go panika. Lęk i bóle go ogarniają niby niewiastę rodzącą.",
      "Jak bardzo jest opuszczone sławne miasto, miasto pełne wesela.",
      "Dlatego jego młodzieńcy polegną na ulicach i wyginą tego dnia wszyscy jego wojownicy — wyrocznia Jahwe Zastępów.",
      "Wzniecę pożar na murach Damaszku, by pochłonął pałace Ben Hadada.",
      "O Kedar i królestwach Chasor, które pobił król babiloński Nebukadnessar. To mówi Jahwe: Dalej, maszerujcie na Kedar, zniszczcie synów Wschodu!",
      "Zagrabią ich namioty i owce, skóry ich namiotów oraz wszystkie naczynia. Zabiorą im wielbłądy i zawołają nad nimi: „Zewsząd przerażenie!”",
      "Uciekajcie, rozproszcie się spiesznie, ukryjcie się dobrze, mieszkańcy Chasor — wyrocznia Jahwe. Bo powziął przeciw wam postanowienie Nebukadnessar, król babiloński, i żywi przeciw wam [złe] zamiary.",
      "Dalej, wyruszmy przeciw beztroskiemu narodowi, który mieszka bezpiecznie — wyrocznia Jahwe — i nie ma ani bram, ani zaworów — pędzi życie samotne.",
      "Ich wielbłądy pójdą na łup, a liczne ich stada staną się zdobyczą. Rozproszę na cztery wiatry tych, co podcinają włosy na skroniach; ze wszystkich stron sprowadzę na nich nieszczęście — wyrocznia Jahwe.",
      "Chasor stanie się siedliskiem szakali, pustkowiem na wieki. Nikt nie będzie tam mieszkał, ani się nie osiedli tam żaden człowiek.",
      "Słowo Jahwe, które zostało skierowane do proroka Jeremiasza o Elamie na początku panowania Sedecjasza, króla judzkiego:",
      "To mówi Jahwe Zastępów: Oto złamię łuk Elamu, źródło jego potęgi.",
      "Sprowadzę na Elam cztery wiatry z czterech krańców nieba i rozproszę ich na wszystkie te wiatry, tak że nie będzie narodu, dokąd nie dotarliby rozproszeni Elamici.",
      "Napełnię Elam trwogą wobec jego nieprzyjaciół, wobec tych, co nastają na jego życie. Sprowadzę na nich nieszczęście, żar mojego gniewu — wyrocznia Jahwe. Poślę za nimi miecz, aż ich nie wyniszczę.",
      "Ustawię zaś swój tron w Elamie i usunę stamtąd króla i książąt — wyrocznia Jahwe.",
      "W przyszłości jednak zmienię los Elamu — wyrocznia Jahwe."
    ],
    [
      "Słowo, jakie powiedział Jahwe o Babilonii, o ziemi chaldejskiej, za pośrednictwem Jeremiasza proroka:",
      "Ogłoście wśród narodów i obwieszczajcie! Wznieście znak i głoście! Bez obsłonek mówcie: „Babilon zdobyty! Bel pohańbiony! Merodach rozbity! Bóstwa ich są okryte hańbą, pokruszone zostały ich bałwany!”",
      "Albowiem zbliża się przeciw niemu naród z północy, który zamieni jego kraj w pustynię. Nie będzie w nim nikt zamieszkiwał: od człowieka aż do zwierzęcia [wszyscy] uciekną i odejdą.",
      "W owych dniach i w owym czasie — wyrocznia Jahwe — przyjdą synowie Izraela wraz z synami Judy. Będą szli nieustannie z płaczem, szukając Jahwe, swego Boga.",
      "Będą się pytać o Syjon, zwrócą się na drogę ku niemu: „Chodźcie, połączmy się z Jahwe wiecznym Przymierzem, które nie ulegnie zapomnieniu”.",
      "Naród mój był trzodą zbłąkaną, ich pasterze zaprowadzili ją na górskie chodzili z góry na górę, zapomnieli o swym legowisku.",
      "Każdy, kto ich spotkał, pożerał ich. Nieprzyjaciele ich mówili: „Nie popełniamy występku, bo zgrzeszyli przeciw Jahwe, pastwisku sprawiedliwości, nadziei ich ojców (Jahwe)”.",
      "Uciekajcie z Babilonu, uchodźcie z ziemi chaldejskiej, bądźcie jak barany na czele stada!",
      "Oto bowiem wzbudzę i sprowadzę przeciw Babilonii gromadę wielkich narodów; z ziemi północnej wystąpią zbrojnie przeciw niej, stamtąd ją zdobędą. Strzały ich są podobne do strzał wprawnego łucznika, żadna z nich nie wraca bezskutecznie.",
      "Chaldea zostanie wydana na grabież, nasycą się wszyscy, co ją złupią — wyrocznia Jahwe.",
      "Tak, radujcie się, tak, cieszcie się, łupieżcy mojego dziedzictwa! Tak, skaczcie jak młócące jałowic i rżyjcie jak źrebaki.",
      "Bardzo jest zhańbiona wasza matka i okryta wstydem wasza rodzicielka. Będzie ona ostatnią wśród narodów, pustynią, zeschłą ziemią i stepem.",
      "Z powodu gniewu Jahwe pozostanie nie zamieszkana, stanie się prawdziwą pustynią. Każdy, kto będzie przechodził obok Babilonu, zadziwi się wielce i zagwiżdże nad wszystkimi jego klęskami.",
      "Rozstawcie się przeciw Babilonowi dookoła wszyscy, którzy napinacie łuki! Strzelajcie do niego, nie oszczędzajcie strzał, bo zgrzeszył przeciw Jahwe.",
      "Podnieście wrzawę przeciw niemu dookoła! Poddał się. Runęły jego wieże obronne, przerwane zostały jego mury — taka jest zemsta Jahwe. Pomścijcie się nad nim! Postąpcie z nim tak, jak on postępował [z innymi]!",
      "Wyniszczcie w Babilonii tych, co sieją, i tych, co chwytają za sierp w żniwa. W obliczu niszczycielskiego miecza każdy się zwróci do swego narodu, każdy uciekać będzie do swego kraju.",
      "Zbłąkaną owcą był Izrael, lwy polowały na niego. Jako pierwszy pożerał go król asyryjski, teraz zaś jako ostatni, Nebukadnessar, król babiloński, połamał mu kości.",
      "Dlatego to mówi Jahwe Zastępów, Bóg Izraela: „Oto ukarzę króla babilońskiego i jego kraj, tak jak ukarałem króla asyryjskiego.",
      "Izraela zaś przyprowadzę znów do jego pastwisk i będzie się pasł na Karmelu i w Baszan, a w górach Efraima i w Gilead się nasyci.",
      "W owych dniach i w owym czasie — wyrocznia Jahwe — będą szukać winy Izraela, lecz jej nie będzie; grzechu Judy — ale go nie znajdą. Przebaczę bowiem tym, których zachowam przy życiu.",
      "Wyrusz przeciw ziemi Meratajim i przeciw mieszkańcom Peqod! Zniszcz i wytęp — wyrocznia Jahwe. Uczyń wszystko, jak ci rozkazałem.",
      "Wrzawa wojenna w kraju i wielka klęska.",
      "Jakże jest pobity i złamany młot całej ziemi! Jakże się stał pustynią Babilon wśród narodów!",
      "Zastawili na ciebie sidła i zostałeś w nie schwytany, Babilonie; ty zaś nie zauważyłeś tego. Znaleziono cię i pochwycono, boś wypowiedział wojnę przeciw Jahwe.",
      "Jahwe otworzył swoją zbrojownię i wydobył narzędzia swego gniewu; dzieła musi dokonać Pan, Jahwe Zastępów, w kraju chaldejskim.",
      "Chodźcie na niego z krańców [ziemi], otwórzcie jego spichlerze! Zgromadźcie go jak snopy, wyniszczcie go tak, by z niego nic nie pozostało!",
      "Wybijcie wszystkie jego cielce, niech idą na rzeź! Biada im, nadszedł bowiem ich dzień, czas ich kary.",
      "Uwaga! Uciekinierzy i niedobitki z ziemi babilońskiej ogłaszają na Syjonie pomstę Jahwe, naszego Boga, pomstę za Jego świątynię.",
      "Zwołajcie łuczników przeciw Babilonowi! Wy wszyscy, co napinacie łuki, rozbijcie obóz dookoła niego, by nie miał możności ucieczki. Odpłaćcie mu stosownie do jego postępków; wszystko, co on czynił, uczyńcie i jemu. Albowiem był zuchwały wobec Jahwe, wobec Świętego Izraela.",
      "Dlatego padną jego młodzieńcy na jego placach, a wszyscy jego wojownicy zginą tego dnia — wyrocznia Jahwe.",
      "Oto się zwracam ku tobie, zuchwalcze — wyrocznia Pana, Jahwe Zastępów — nadszedł bowiem twój dzień, czas kary na ciebie.",
      "Potknie się zuchwalec i upadnie, nie będzie miał go kto podnieść. Podłożę ogień pod jego miasta, tak że pochłonie całą jego okolicę.",
      "To mówi Jahwe Zastępów: Ucisk cierpią synowie Izraela, a wraz z nimi synowie Judy. Wszyscy, co ich uprowadzili w niewolę, trzymają ich, nie pozwalając im odejść.",
      "Lecz ich oswobodziciel jest pełen mocy, Jego imię: Jahwe Zastępów, skutecznie będzie bronił ich sprawy. By zapewnić spokój ziemi, wprowadzi zamieszanie wśród mieszkańców Babilonu.",
      "Miecz na Chaldejczyków — wyrocznia Jahwe — na mieszkańców Babilonu, na jego przywódców oraz na jego mędrców.",
      "Miecz na jego wróżbitów, by ich ogarnęło szaleństwo. Miecz na jego wojowników, by ich ogarnęła panika.",
      "Miecz na jego konie i na jego wozy wojenne i na całą mieszaninę narodów, która się w nim znajduje. Miecz na jego skarby, by zostały zagrabione.",
      "Miecz na jego wody, by wyschły. Jest to bowiem kraj bożków, pysznią się swymi straszydłami.",
      "Dlatego zamieszkają tam zwierzęta stepowe i szakale, obiorą sobie siedzibę strusie. Nie będzie nigdy więcej zamieszkały, ani nikt tam nie osiądzie na wieki wieków.",
      "Tak jak wtedy, gdy Bóg zburzył Sodomę i Gomorę i sąsiednie miasta — wyrocznia Jahwe — tak też nikt w nim nie będzie mieszkał, ani się nie osiedli w nim żaden człowiek.",
      "Oto nadchodzi naród z północy, naród wielki i liczni królowie powstają z krańców ziemi.",
      "Luk i miecz trzymają w ręku, są okrutni i bez litości. Ich wrzawa jest jak szum morza, dosiadają koni. Jak jeden mąż gotowi są do walki przeciw tobie, córko Babilonu!",
      "Król babiloński usłyszał wieść o nich i opadły mu ręce, ogarnął go lęk, ból, niby rodzącą niewiastę.",
      "Oto nadchodzi jak lew z gęstwiny nadjordańskiej ku wiecznie zielonym pastwiskom. Tak, w mgnieniu oka wypędzę go stamtąd, a którego wybrałem, ustanowię nad nim. Kto jest bowiem do mnie podobny? Albo kto pozwie mnie przed sąd? Który to pasterz ostoi się wobec mnie?",
      "Dlatego posłuchajcie zamiarów Jahwe, jakie powziął wobec Babilonu, i planów, jakie powziął co do ziemi chaldejskiej. Z całą pewnością zostaną wywleczone nawet najmniejsze owce; z całą pewnością ich pastwiska ogarnie na ich widok zgroza.",
      "Na wieść o upadku Babilonu zadrży ziemia, krzyk się o tym rozlegnie wśród narodów."
    ],
    [
      "To mówi Jahwe: Oto sprowadzę na Babilon i na mieszkańców Chaldei niszczący wiatr.",
      "Poślę do Babilonu tych, co przesiewają [zboże] i przesieją go, i spustoszą ziemię, bo się zewsząd zwrócą przeciw niemu w dniu klęski.",
      "Niech żaden z łuczników nie napina swego łuku, ani niech się nie przechwala swoim pancerzem! Nie oszczędzajcie jego młodzieży, zniszczcie całe jego wojsko!",
      "Legną zabici w ziemi chaldejskiej, przebici na jej ulicach.",
      "Bo nie owdowiał ani Izrael, ani Juda po swoim Bogu, Jahwe Zastępów. Kraj zaś ich jest przepełniony winą wobec Świętego Izraela.",
      "Uciekajcie ze środka Babilonu! Każdy niech ratuje swe życie! Nie gińcie z powodu jego grzechu! Nastał bowiem czas odwetu Jahwe, daje mu zapłatę za to, co uczynił",
      "Złotym kielichem był Babilon w ręku Jahwe, upajającym całą ziemię. Z jego wina piły wszystkie narody, dlatego popadły w szał.",
      "Niespodziewanie upadł Babilon i się załamał; podnieście nad nim lament! Weźcie balsam na jego ranę, może odzyska zdrowie.",
      "Staraliśmy się Babilon uzdrowić, lecz się nie dał wyleczyć. Porzućmy go! Niech każdy idzie do swej ziemi! Albowiem sąd nad nim nieba dosięga i się wznosi aż w obłoki.",
      "Okazał Jahwe naszą sprawiedliwość. Chodźmy, głośmy na Syjonie dzieło Jahwe, Boga naszego!",
      "Ostrzcie strzały, przygotowujcie tarcze! Jahwe pobudza ducha króla Medii, bo Jego zamiary dotyczą zniszczenia Babilonu. Jest to zemsta Jahwe, zemsta za Jego świątynię.",
      "Podnieście znak przeciw murom Babilonu, wzmocnijcie straże! Postawcie posterunki, przygotujcie zasadzki! Jak bowiem postanowił Jahwe, tak wprowadza w czyn to, co ogłosił przeciw mieszkańcom Babilonu.",
      "Ty, co mieszkasz nad wielkimi wodami, wielkie skarby posiadasz: nadszedł twój kres, dopełniła się twa miara.",
      "Jahwe Zastępów przysiągł na swe imię: Nieodzownie napełnię ciebie ludźmi jak szarańczą i podniosą nad tobą okrzyk wojenny.",
      "On uczynił ziemię swoją mocą, umocnił świat swoją mądrością i swoim rozumem rozpostarł niebo.",
      "Na dźwięk Jego głosu huczą wody w niebie. On podnosi chmury z krańców ziemi, On czyni błyskawice zapowiadające deszcz i wysyła wiatr z jego zbiorników.",
      "Ograniczony pozostaje każdy człowiek bez wiedzy, wstydzić się musi każdy złotnik bożka. Bo podobizny, jakie utoczył, są kłamstwem i nie ma w nich tchnienia.",
      "Są one nicością, tworem śmiesznym, zginą w czasie obrachunku z nimi.",
      "Nie takim jest dziedzictwo Jakuba, On bowiem ukształtował wszechświat, Izrael zaś jest szczepem Jego dziedzictwa, Jahwe Zastępów Jego imię.",
      "Byłeś dla mnie młotem — narzędziem wojny. Miażdżyłem tobą narody, zagładę niosłem tobą królestwom.",
      "Miażdżyłem tobą konia i jeźdźca, miażdżyłem tobą wóz i jego woźnicę.",
      "Miażdżyłem tobą męża i niewiastę, miażdżyłem tobą starca i dziecko, miażdżyłem tobą młodzieńca i pannę.",
      "Miażdżyłem tobą pasterza i jego trzodę, miażdżyłem tobą rolnika i jego zaprzęg, miażdżyłem tobą rządców i kierowników.",
      "Odpłacę Babilonowi i wszystkim mieszkańcom Chaldei za wszystko zło wyrządzone Syjonowi na waszych oczach — wyrocznia Jahwe.",
      "Oto ja do ciebie, góro zagłady — wyrocznia Jahwe — która wyniszczyłaś całą ziemię. Wyciągnę nad tobą swą rękę i zepchnę cię ze skały, czyniąc cię górą płonącą.",
      "Nie będą brać z ciebie kamienia węgielnego ani kamienia pod fundament, ale będziesz opuszczona na wieki, wyrocznia Jahwe.",
      "Wznieście znaki w kraju! Dmijcie w trąby wśród narodów! Do świętej wojny z nim przygotujcie narody! Zwołajcie przeciw niemu królestwa Ararat, Minni i Aszkenaz! Ustanówcie przeciw niemu dowódcę, każcie sprowadzić konie jak szczeciniastą szarańczę!",
      "Do świętej wojny przeciw niemu przygotujcie narody, króla Medii, jego przywódców i wszystkich jego urzędników, całą ziemię, nad którą panuje.",
      "Drży ziemia i dygoce, bo się wypełniły plany Jahwe na Babilonie, by obrócić ziemię babilońską w nie zamieszkane pustkowie.",
      "Bohaterowie babilońscy odstąpili od walki, przebywają w warownych twierdzach. Wyczerpała się ich siła, stali się niewiastami. Budynki jego uległy spaleniu, wyłamane zostały jego zasuwy.",
      "Goniec zabiega drogę gońcowi, a posłaniec posłańcowi, by zawiadomić króla Babilonu, że zdobyte jest zewsząd jego miasto,",
      "że brody są zajęte, umocnienia spalone ogniem, a wszyscy wojownicy przerażeni.",
      "To bowiem mówi Jahwe Zastępów, Bóg Izraela: Córka Babilonu jest jak klepisko, kiedy je ubijają; już niedługo przyjdzie na nią czas żniwa.",
      "Pożarł mnie i wyniszczył Nebukadnessar, król babiloński, następnie porzucił jak puste naczynie. Niby smok mnie pochłonął, wypełnił swe wnętrzności moimi rozkoszami (wypędził mnie).",
      "Mój ucisk i moja nędza na Babilon! — powie mieszkanka Syjonu — Krew moja na mieszkańców Chaldei! — powie Jerozolima.",
      "Dlatego to mówi Jahwe: Oto ja będę bronił twej sprawy, dopełnię twojej zemsty: każę wyschnąć jego morzu, a źródłu jego zaniknąć.",
      "Babilon stanie się polem gruzów, siedliskiem szakali, przedmiotem zgrozy i drwin, pozbawionym mieszkańców.",
      "Ryczą jak lwy w gromadzie, pomrukują niby młode lwiątka.",
      "Na ich pożądliwość przygotuję im ucztę, upoję ich tak, że będą oszołomieni; zasną wiecznym snem, by się już nie przebudzić — wyrocznia Jahwe.",
      "Sprowadzę ich na rzeź jak jagnięta, jak barany wraz z kozłami.",
      "Jakże została zdobyta (Szeszak) i wzięta chluba całej ziemi? Jak się stał przedmiotem zgrozy Babilon wśród narodów?",
      "Wezbrało na Babilon morze, pokryła go nawałnica bałwanów.",
      "Stały się jego miasta pustynią, ziemią bezwodną i stepem, gdzie nikt nie mieszka, ani nie przechodzi tamtędy żaden człowiek.",
      "Ukarzę Bela w Babilonie, wyrwę mu z paszczy, cokolwiek pochłonął. Narody nie będą napływać doń więcej, mur Babilonu musi upaść!",
      "Wyjdź, mój narodzie, spośród niego! Każdy niech ratuje swe życie przed żarem gniewu Jahwe!",
      "Nie upadajcie na duchu ani się lękajcie wieści roznoszonej po kraju. Jednego roku obiega ta wieść, po niej następnego roku wieść druga. Tymczasem w kraju gwałt panuje, władca zwraca się przeciw władcy.",
      "Dlatego oto nadchodzą dni, kiedy ukarzę bożki Babilonu. Cały jego kraj okryje hańba, a wszyscy jego zabici będą leżeli w jego środku",
      "Wykrzyknie radośnie nad Babilonem niebo i ziemia i wszystko co jest w nich. Z północy bowiem ciągną nań niszczyciele — wyrocznia Jahwe.",
      "Również Babilon musi upaść za poległych Izraela, tak jak padli za Babilon polegli z całego kraju.",
      "W drogę, którzy ocaleliście od miecza, nie zatrzymujcie się! Choć oddaleni, wspominajcie Jahwe, a Jerozolima niech będzie w waszej pamięci.",
      "Zawstydzeni jesteśmy, bo usłyszeliśmy zniewagę, hańba okryła nasze oblicza, bo weszli obcy do świętych przybytków domu Jahwe.",
      "Dlatego oto nadchodzą dni — wyrocznia Jahwe — kiedy ukarzę jego bożki, a w całym kraju będą jęczeć ranni.",
      "Bo gdyby nawet aż do nieba wynosił się Babilon i gdyby niedostępną uczynił butną swą potęgę, mimo to wyjdą ode mnie jego pustoszyciele — wyrocznia Jahwe.",
      "Słuchaj! Krzyk się rozlega z Babilonu i wielkie nieszczęście z ziemi chaldejskiej.",
      "Bo Jahwe pustoszy Babilon, sprawia, że znika zeń wielki krzyk. Huczą ich fale jak wielkie wody, rozlega się łoskot ich głosu.",
      "Albowiem niszczyciel ciągnie na Babilon: jego bohaterowie zostaną pojmani, połamane ich łuki. Tak, Jahwe jest Bogiem odpłaty, odpłaca niezawodnie.",
      "Upoję ich przywódców i mędrców, jego rządców, urzędników i bohaterów; zapadną w wieczny sen, tak że się nie pobudzą — wyrocznia Króla, na imię Mu Jahwe Zastępów.",
      "To mówi Jahwe Zastępów: Obszerny mur Babilonu zwali się doszczętnie. Wysokie jego bramy spłoną w ogniu. Na próżno się więc trudzą narody, na pastwę ognia wysilają się ludy.",
      "Polecenie, jakie powierzył prorok Jeremiasz Serajaszowi, synowi Neriasza, synowi Machsejasza, gdy się ten udawał z królem judzkim Sedecjaszem do Babilonu w czwartym roku jego panowania; Serajasz był głównym kwatermistrzem.",
      "Opisał zaś Jeremiasz w jednej księdze całe nieszczęście, jakie miało przyjść na Babilon, mianowicie wszystkie przepowiednie spisane przeciw Babilonowi.",
      "Jeremiasz powiedział do Serajasza: „Gdy przybędziesz do Babilonu, postaraj się przeczytać publicznie wszystkie te słowa.",
      "Powiesz zaś: „Jahwe, Ty zapowiedziałeś o tym miejscu, że je zniszczysz, tak że zostanie bez mieszkańców, bez ludzi i bez bydła; pozostanie pustkowiem na wieki”.",
      "Gdy skończysz czytać tę księgę, przymocujesz do niej kamień i wrzucisz ją do Eufratu,",
      "mówiąc: ‚Tak niech utonie Babilon, by już nie podniósł się z nieszczęścia, jakie nań ześlę'. Dotąd słowa Jeremiasza."
    ],
    [
      "Sedecjasz zaczął panować w wieku dwudziestu jeden lat i rządził w Jerozolimie przez jedenaście lat. Jego matka miała na imię Chamutal i była córką Jeremiasza z Libna.",
      "Postępował on wobec Jahwe przewrotnie, podobnie jak to czynił Jojaqim.",
      "Prawdziwie dla gniewu Jahwe spotkało to Jerozolimę i Judeę, że odrzucił On je sprzed swego oblicza. Sedecjasz wypowiedział posłuszeństwo królowi babilońskiemu.",
      "W dziewiątym roku jego panowania, dziesiątego miesiąca i dziesiątego dnia przybył król babiloński Nebukadnessar wraz z całym swym wojskiem przeciw Jerozolimie i obiegł ją, budując dookoła niej wały oblężnicze.",
      "Oblężenie miasta trwało aż do jedenastego roku króla Sedecjasza.",
      "W czwartym zaś miesiącu, dziewiątego dnia, gdy zapanował głód w mieście i nie było już chleba dla ludu kraju,",
      "uczyniono wyłom w mieście. Wszyscy żołnierze uciekli z miasta nocą przez bramę między podwójnym murem powyżej ogrodów królewskich; Chaldejczycy zaś znajdowali się dookoła miasta. Wyszli więc drogą prowadzącą ku Araba.",
      "Wojsko chaldejskie ścigało króla i dopędziło Sedecjasza na stepie Jerycha; całe zaś jego wojsko opuszczając go, rozproszyło się.",
      "Pochwycili tedy króla i zaprowadzili go do Ribla w kraju Chamat, do króla babilońskiego, który nad nim odbył sąd.",
      "Król babiloński polecił zamordować synów Sedecjasza na jego oczach, a także wszystkich przywódców judzkich kazał zabić w Ribla.",
      "Nadto rozkazał wyłupić oczy Sedecjaszowi i zakuć go w kajdany. Następnie uprowadził go król babiloński do Babilonu i wtrącił do więzienia aż do dnia jego śmierci.",
      "W piątym zaś miesiącu, dnia dziesiątego, tj. w dziewiętnastym roku króla babilońskiego Nebukadnessara, przybył do Jerozolimy Nebuzaradan, dowódca straży, sprawujący służbę przy królu,",
      "i podpalił świątynię, pałac królewski oraz wszystkie domy Jerozolimy; wszystkie większe domy spalił ogniem.",
      "Cały mur wokół Jerozolimy zniszczyło wojsko chaldejskie, jakie miał dowódca straży.",
      "Część ubogiej ludności, resztę narodu pozostałego w mieście i zbiegów, którzy uciekli do króla babilońskiego, oraz pozostały tłum, przywódca straży Nebuzaradan uprowadził do niewoli.",
      "Spośród ubogiej ludności kraju dowódca straży Nebuzaradan pozostawił niektórych jako uprawiających winnice i rolników.",
      "Chaldejczycy połamali kolumny spiżowe, które były w świątyni, postumenty i „morze” spiżowe w świątyni, a cały spiż wywieźli do Babilonu.",
      "Wzięli także naczynia, łopaty, nożyce do oczyszczania lamp, kropielnice, czary oraz wszystkie przedmioty spiżowe, używane przy sprawowaniu kultu.",
      "Nadto zabrał dowódca straży puchary, naczynia na węgiel, kropielnice, kotły, świeczniki, czasze i kubki, cokolwiek było szczerozłote lub ze srebra.",
      "Nie można było zważyć spiżu z tych wszystkich przedmiotów: z dwóch kolumn, jednego „morza”, dwunastu spiżowych wołów pod „morzem” i postumentów, jakie kazał dla świątyni zrobić król Salomon.",
      "Kolumny miały osiemnaście łokci wysokości każda, a sznur dwunastołokciowy mógł ją opasać; gruba na cztery palce, [w środku] była pusta.",
      "Na niej była głowica spiżowa, a wysokość jednej głowicy wynosiła pięć łokci, a sieć i jabłka granatu były rozmieszczone dookoła głowicy, wszystko ze spiżu. Podobnie było przy drugiej kolumnie: osiem jabłek granatu na jeden łokieć, dwanaście zaś łokci.",
      "Było więc dziewięćdziesiąt sześć jabłek granatu rozmieszczonych wzdłuż; razem mieściło się dookoła na sieci sto jabłek granatu.",
      "Dowódca straży pochwycił najwyższego kapłana Serajasza, kapłana [jego] zastępcę Sefaniasza oraz trzech strażników progu.",
      "Z miasta zaś zabrał jednego dworzanina, który był dowódcą wojskowym, siedmiu ludzi spośród najbliższego otoczenia króla, których znaleziono w mieście, pisarza dowódcy wojskowego, sporządzającego spis ludności kraju, oraz sześćdziesięciu spośród prostej ludności, przebywającej w obrębie miasta.",
      "Nebuzaradan, dowódca straży, pojmał ich i zaprowadził do króla babilońskiego do Ribla.",
      "Król babiloński polecił ich zabić i zamordowano ich w Ribla, w kraju Chamat, Judejczyków zaś kazał uprowadzić z ich kraju w niewolę.",
      "Ludności zaś, jaką polecił Nebukadnessar uprowadzić w niewolę, było: w siódmym roku trzy tysiące dwudziestu trzech Judejczyków,",
      "w osiemnastym roku Nebukadnessara osiemset trzydzieści dwie osoby z Jerozolimy,",
      "w roku dwudziestym trzecim Nebukadnessara dowódca straży Nebuzaradan uprowadził w niewolę spośród Judejczyków siedemset czterdzieści pięć osób. Razem więc było cztery tysiące sześćset osób.",
      "W trzydziestym siódmym roku po uprowadzeniu w niewolę Joakina, króla judzkiego, dwunastego miesiąca, dnia dwudziestego piątego. Ewil Merodach, król babiloński, w roku wstąpienia na tron ułaskawił Joakina, króla judzkiego, i kazał go wyprowadzić z więzienia.",
      "Obchodził się z nim dobrze i wyniósł jego tron ponad tron królów, którzy przebywali z nim w Babilonie.",
      "Zdjął więc [Joakin] swe szaty więzienne i jadał zawsze u króla przez wszystkie dni swego życia.",
      "Pełne utrzymanie dostarczano mu od króla babilońskiego dzień po dniu, przez cały czas jego życia aż do śmierci."
    ]
  ],
  [
    [
      "Alef.Ach, jakże leży opuszczone miasto tak bardzo ludne! Podobna jest do wdowy przodownica narodów! Księżna nad okręgami popadła w poddaństwo!",
      "Bet.Płacze rzewnie w nocy, po jej policzkach płyną łzy. Nikt jej nie pociesza spośród jej ulubieńców. Wszyscy przyjaciele zdradzili ją, stali się dla niej wrogami.",
      "Gimel.Uprowadzony został Juda dla ucisku, z powodu twardego poddaństwa; mieszka wśród narodów, nie zaznał wytchnienia. Dopadli go prześladowcy wśród jego ucisku.",
      "Dalet.Drogi Syjonu pogrążone w smutku, bo nikt nie przybywa na święta; opuszczone są wszystkie jego bramy. Kapłani jego wzdychają, dziewice są przygnębione, on zaś sam pełen goryczy,",
      "He.Górą są jego wrogowie, nieprzyjaciołom dobrze się wiedzie. Bo Jahwe klęską go dotknął dla wielkich jego występków. Jego dzieci gnane w niewolę idą przed nieprzyjacielem.",
      "Waw.Odeszło Córkę Syjonu całe jej dostojeństwo. Wodzowie jej niby jelenie, co paszy znaleźć nie mogą, uchodzą nie mając siły w obliczu tego, co ściga.",
      "Zain.Jerozolima rozpamiętywa dni nędzy i swojej tułaczki, (o wszystkich swych cennych zasobach, jakie już miała od dawna) gdy lud jej wpadł w ręce wroga, a nikt nie pospieszył z pomocą. Ujrzeli ją nieprzyjaciele, szydzili, że taki jej koniec.",
      "Chet.Jerozolima ciężko zgrzeszyła, została więc przedmiotem odrazy. Wszyscy, co ją czcili, nią gardzą, widzieli bowiem jej nagość. Wzdycha także i ona, odwracając się poza siebie.",
      "Tet.Nieczystość w fałdach jej sukni, nie myślała o swoim końcu. Bardzo nisko upadła, nie ma dla niej pociechy. Jahwe, spojrzyj na mój upadek, bo nieprzyjaciel mój triumfuje!",
      "Jod.Wróg swoją rękę wyciągnął ku wszystkim jej kosztownościom. Tak, patrzeć musiała na pogan, jak wchodzili do jej świątyni, mimo że zakazałeś im wchodzić do swego zgromadzenia.",
      "Kaf.Cały jej lud wzdycha w poszukiwaniu chleba. Oddali swe kosztowności za żywność, by życie zachować. Spójrz, Jahwe, i zobacz, jak bardzo mnie znieważono!",
      "Lamed.Wszyscy, co drogą idziecie, przypatrzcie się i zobaczcie, czy jest boleść jak moja boleść, taka, jaka mnie spotkała, jaką mnie Jahwe nawiedził w dniu swego palącego gniewu.",
      "Mem.Z wysoka zesłał On ogień, by zstąpił do moich kości. Sieć moim nogom zastawił, zmusił mnie, bym zawróciła. Sprowadził na mnie ruinę, chora jestem bez przerwy.",
      "Nun.On czuwa nad moimi grzechami, Jego ręką są one związane, spadły na moją szyję — siła moja zaczyna zawodzić. Pan mnie wydał w ich ręce, tak że nie mogę wytrzymać.",
      "Samek.Odtrącił wszystkich moich dzielnych Pan — spośród mego grona. Zwołał gromadę przeciw mnie, by zgładzić moją młodzież. Tłocznię deptał Pan, dziewicy, córki Judy.",
      "Ain.Nad tym będę płakać, moje oko spłynie łzami, bo oddalił się ode mnie pocieszyciel, który by mi przyniósł wytchnienie. Dzieci moje stały się jak błędne, nieprzyjaciel zaś wzrasta w potęgę.",
      "Pe.Rozłożył Syjon swe ramiona, zabrakło mu pocieszyciela. Nasłał Jahwe na Jakuba jako ciemięzców jego sąsiadów. Stała się Jerozolima dla nich przedmiotem odrazy.",
      "Sade.Jahwe jest sprawiedliwy, bo Jego słowu się sprzeciwiłam. Słuchajcie, wszystkie narody, przypatrzcie się memu bólowi. Moje dziewice i moi młodzieńcy powędrowali w niewolę.",
      "Qof.Przywoływałam swoich przyjaciół, ale okazali się niewierni. Kapłani moi i starcy poginęli w mieście, szukając pożywienia dla siebie dla podtrzymania życia.",
      "Resz.Spójrz, Jahwe, jaki cierpię ucisk: wnętrze moje ogarnia wrzenie, serce wije się we mnie, bo bardzo się zbuntowałam. Miecz szaleje na zewnątrz, a śmierć wewnątrz domu.",
      "Szin.Słyszeli, że wzdycham — nie ma dla mnie pocieszenia. Wszyscy nieprzyjaciele usłyszeli o moim nieszczęściu, cieszą się, że jest ono Twoim dziełem. Przywiedź dzień, jaki ogłosiłeś, by spotkało ich to, co mnie!",
      "Taw.Niech dotrze przed Ciebie cała ich przewrotność, zapłać im za nią, jak mnie zapłaciłeś za wszystkie moje grzechy! Tak, wiele znoszę cierpień, serce moje w niemocy."
    ],
    [
      "Alef.Ach! Spowija Pan w swoim gniewie w chmurę córkę Syjonu. Strącił z nieba na ziemię chwałę Izraela, i nie pamiętał o podnóżku nóg swoich w dniu swego gniewu.",
      "Bet.Pochłonął Pan bez litości wszystkie pastwiska Jakuba. Zburzył w swej zapalczywości twierdze córki judzkiej. Do ziemi przygiął, zbezcześcił królestwo i jej przywódców.",
      "Gimel.Skruszył w palącym gniewie wszelką moc Izraela. Cofnął swoją prawicę bezpośrednio przed wrogiem. Wzniecił pożogę w Jakubie jak płomień, co wszystko wokół pożera.",
      "Dalet.Łuk swój napiął jak nieprzyjaciel, prawica Jego wzniesiona; jak wróg pozabijał wszystko, co może oczy radować. W namiocie córki Syjonu wylał gniew swój jak ogień.",
      "He.Stał się Pan jakby wrogiem, zrujnował Izraela, w gruzy obrócił wszystkie jego pałace, zniszczył jego twierdze. Pomnożył u córki Judy zawodzenie na zawodzeniu.",
      "Waw.Spustoszył swój namiot jak w ogrodzie, Przybytek swój zniszczył. Oddał Jahwe zapomnieniu na Syjonie święto i szabat. W palącym swym gniewie odrzucił króla i kapłana.",
      "Zain.Odrzucił Pan swój ołtarz, wzgardził swoją świątynią. Oddał w ręce nieprzyjaciół mury swoich warowni.",
      "Chet.Zamierzał Jahwe zburzyć mury córki Syjonu. Rozwinął sznur, nie cofnął swej ręki od dzieła zniszczenia. Okrył żałobą wały i mury: runęły oba pospołu.",
      "Tet.Zapadły się jej bramy ku ziemi, zniszczył i połamał jej zawory. Jej król i przywódcy u pogan, wszelkie Prawo ustało. Nawet jej prorocy nie otrzymują objawienia od Jahwe.",
      "Jod.W milczeniu siedzą na ziemi starsi córki Syjonu. Proch sypią na swoje głowy, wdziewają wory pokutne. Ku ziemi skłaniają swe głowy dziewice jerozolimskie.",
      "Kaf.Oczy moje ustały od płaczu, moje wnętrze ogarnia wrzenie, wątroba na ziemię wylana nad klęską córki mego ludu; gdy dogorywało niemowlę i dziecko na miejskich placach.",
      "Lamed.Do swoich matek mówiły: „Gdzie jest pożywienie?” Padały jak ranne śmiertelnie na placach miasta, oddając ducha na łonie swych matek.",
      "Mem.Jakże mam cię pocieszyć, do kogo cię przyrównać, córko jerozolimska? Do czego cię upodobnić, by cię pocieszyć, dziewico, córko Syjonu? Jak morze wielkie twe nieszczęście, któż przyniesie ci zdrowie?",
      "Nun.Twoi prorocy widzieli dla ciebie marność i niedorzeczność. Przewrotności twej nie wyjawili, by odwrócić wygnanie od ciebie, lecz miewali dla ciebie widzenia pełne marności i złudy.",
      "Samek.Klaszczą nad tobą w dłonie wszyscy przechodzący drogą, gwiżdżą potrząsając głowami nad córką jerozolimską: „To jest miasto — tak mówią — piękna korona, przedmiot zachwytu całej ziemi?”",
      "Pe.Usta swoje rozwarli na ciebie wszyscy twoi nieprzyjaciele; gwizdali i zgrzytając zębami wołali: „Pochłonęliśmy ją. To jest dzień upragniony, doczekaliśmy go, ujrzeliśmy!”",
      "Ain.Dokonał Jahwe tego, co zamierzył, wypełnił swoje słowo, które z dawna ogłosił. Zniszczył bez [cienia] litości, ucieszył nieprzyjaciela nad tobą, wywyższył moc twoich wrogów.",
      "Sade.Wołaj swym sercem do Pana, dziewico, córko Syjonu! Pozwól łzom płynąć strumieniem tak we dnie, jak w nocy. Wytchnienia sobie nie dawaj ani pozwól spocząć swej źrenicy.",
      "Qof.Wstań, wykrzykuj po nocy, z początkiem nocnych straży! Serce swe wylej jak wodę w obecności Pana. Ku Niemu wznoś swoje ręce za życie twoich dzieci, (które z głodu ginęły u wylotów wszystkich ulic).",
      "Resz.Spójrz, Jahwe, i rozważ, z kim tak postąpiłeś: czy winny niewiasty spożywać owoc swego łona, dzieci otaczane troską? Czy winni być zabijani w świątyni Pana kapłan i prorok?",
      "Szin.W prochu ulic leżą młodzieniec i starzec. Moje dziewice i młodzieńcy polegli od miecza. Zabiłeś ich w dzień swego gniewu, wytraciłeś nie oszczędzając.",
      "Taw.Zgromadziłeś jak w dzień świąteczny wszystkie moje strachy dokoła. W dniu gniewu Jahwe nie było nikogo, kto by zbiegł lub zdołał uciec. Tych, co starannie wychowałam, wyniszczył nieprzyjaciel."
    ],
    [
      "Alef.Jestem mężem, co doznał nędzy przez rózgę Jego gniewu.",
      "Prowadził mnie i wędrowałem w ciemności, a nie wśród światła.",
      "Tylko przeciw mnie ciągle zwraca swą rękę przez cały dzień.",
      "Bet.Wyniszczył me ciało i skórę, pokruszył moje kości.",
      "Osaczył mnie i otoczył goryczą i cierpieniem.",
      "Wśród ciemności kazał mi mieszkać jak zmarłym od dawna.",
      "Gimel.Otoczył mnie murem bez wyjścia, nałożył ciężkie kajdany.",
      "Nawet gdy wołam lub krzyczę, nie dopuszcza do siebie mej prośby.",
      "Drogi moje zatarasował głazami, moje ścieżki wyprowadził na manowce.",
      "Dalet.Był dla mnie czyhającym niedźwiedziem, lwem w kryjówce.",
      "Drogi me pokrzyżował, obezwładnił mnie, pozostawił, w zupełnym opuszczeniu.",
      "Napiął swój łuk biorąc mnie na cel strzały.",
      "He.Wbił w moje nerki strzały swego, kołczanu.",
      "Przedmiotem drwin jestem całego swego narodu, urągliwą ich piosenką przez cały dzień.",
      "Nasycił mnie goryczami, za napój podał mi piołun.",
      "Waw.Zębom mym kazał zgrzytać żwirem, pozwolił mi pogrążyć się w prochu.",
      "Moje życie pozbawiłeś spokoju, zapomniałem, czym jest pomyślność,",
      "i powiedziałem: „moja chwała zginęła i moja ufność w Jahwe”.",
      "Zain.Wspomnienie mojej nędzy i niepewności pełne jest goryczy i trucizny.",
      "Nieustannie wspomina i wije się we mnie moja dusza.",
      "To wezmę sobie do serca, na tym zbuduję ufność:",
      "Chet.Łaskawość Jahwe jest niewyczerpana, bo nie ustało Jego miłosierdzie.",
      "Odnawiają się [one] każdego poranka; wielka jest Twoja wierność!",
      "Moim działem jest Jahwe, mówi moja dusza, dlatego pokładam w Nim ufność.",
      "Tet.Dobry jest Jahwe dla tego, co Mu ufa, dla tego, co Go szuka.",
      "Dobrze jest oczekiwać w spokoju pomocy od Jahwe.",
      "Dobrze jest dla męża, gdy dźwiga jarzmo w swojej młodości.",
      "Jod.Niech siedzi osamotniony i milczy, skoro [Jahwe] mu je nałożył.",
      "W proch niechaj włoży swe usta — a może jest jeszcze nadzieja?",
      "Niech nadstawi policzki bijącemu, niech się nasyci upodleniem.",
      "Kaf.Bo nie odrzuca na wieki Pan...",
      "ale gdy zesłał smutek, świadczy miłosierdzie według niewyczerpanej swej łaskawości.",
      "Nie zsyła bowiem z upodobaniem poniżenia ani udręki na synów ludzkich.",
      "Lamed.Gdy depczą swoimi nogami wszystkich jeńców kraju,",
      "gdy naruszają prawa człowieka przed obliczem Najwyższego,",
      "gdy uciskają w sądzie człowieka — czy Pan tego nie widzi?",
      "Mem.Czyje słowo się wypełniło, gdy Pan nie rozkazał?",
      "Czy z ust Najwyższego nie pochodzą nieszczęście i pomyślność?",
      "Dlaczego się skarży człowiek, co żyje, mąż na swe własne grzechy?",
      "Nun.Zastanówmy się i zbadajmy swe postępowanie i nawróćmy się do Jahwe.",
      "Wznieśmy ponad ręce swe serca do Boga w niebie;",
      "Właśnie myśmy zgrzeszyli i byli oporni, Ty zaś nie przebaczyłeś.",
      "Samek.W gniew się przybrałeś, by nas prześladować, zabijać bez cienia litości.",
      "Odziałeś się obłokiem, by nie dotarła [do Ciebie] żadna prośba.",
      "Śmieciem i wyrzutkiem pośród narodów nas uczyniłeś.",
      "Pe.Rozwarli przeciw nam swoje paszcze wszyscy nasi wrogowie.",
      "Popłoch i pułapka na nas przyszły, zniszczenie i spustoszenie.",
      "Potoki łez spływają z moich oczu nad upadkiem córki mojego narodu.",
      "Ain.Oko moje płacze nieustannie, nie mogąc ustać,",
      "aż nie spojrzy i nie dostrzeże Jahwe z nieba.",
      "Moje oko zadaje mi cierpienia za wszystkie córki mojego miasta.",
      "Sade.Polowanie na mnie urządzili jak na ptaka ci, co mnie prześladowali bez powodu.",
      "W przepaść chcieli mnie strącić, rzucali na mnie kamienie.",
      "Woda podniosła się nad moją głowę, powiedziałem: „jestem zgubiony”.",
      "Qof.Wzywałem, Jahwe, Twego imienia z głębokiej przepaści na dole.",
      "Usłyszałeś moje wołanie: „Nie odwracaj swego ucha od mojego krzyku!”",
      "Byłeś blisko mnie, gdy Cię wołałem; powiedziałeś: „Nie lękaj się!”",
      "Resz.Obrońcą się stałeś w mojej sprawie, uratowałeś moje życie.",
      "Ujrzałeś, Jahwe, moje poniżenie, oddaj mi sprawiedliwość!",
      "Widziałeś całą ich żądzę zemsty, wszystkie ich plany przeciw mnie.",
      "Szin.Słyszałeś, Jahwe, ich obelgi, wszystkie ich plany przeciw mnie.",
      "Słowa i zamysły moich wrogów cały dzień przeciw mnie się kierują.",
      "Spójrz, jak siedzą i jak wstają, stałem się ich urągliwą piosenką.",
      "Taw.Dasz im, Jahwe, zapłatę według uczynków ich rąk.",
      "Sprowadzisz na nich zaślepienie serca; Twoje przekleństwo na nich!",
      "Ścigaj ich gniewem i wyniszcz spod Twego nieba, Jahwe!"
    ],
    [
      "Alef.Ach, jakże straciło złoto blask, wygląd zmieniło szczere złoto! Rozrzucone święte leżą kamienie na rogach wszystkich ulic.",
      "Bet.Synowie Syjonu szlachetni, cenieni jak czyste złoto, jakże uważani są za gliniane naczynia, co dziełem są ręki garncarza.",
      "Gimel.Nawet szakale pierś dają i karmią swoje młode; córka zaś mego narodu stała się okrutna jak strusie na pustyni.",
      "Dalet.Język niemowlęcia przylgnął do podniebienia z powodu pragnienia. Dzieci prosiły o pożywienie, nikt im Jednak nie dawał.",
      "He.Ci, co jadali smakołyki, ginęli z wyczerpania na ulicach; wychowani na purpurze, w nawozie się pokładali.",
      "Waw.Większy jest występek córki mojego narodu niż grzech Sodomy, która nagłej uległa zagładzie, choć jej nie dotknęły ręce.",
      "Zain.Błyszczący ponad śnieg jej młodzieńcy, bielsi niż mleko, ciało mieli czerwieńsze niż korale, ich postać szafirem.",
      "Chet.Sczerniały ich postacie bardziej niż czernidło, nie można ich było poznać na ulicach. Skóra ich przyschła do kości, stała się jak drewno sucha.",
      "Tet.Szczęśliwsi ci, co polegli od miecza, od tych, co padli z głodu, co ginęli wycieńczeni z braku owoców na polach.",
      "Jod.Ręce tkliwych niewiast gotowały własne dzieci. Za pokarm pocieszenia służyły im w czasie klęski córki mojego narodu.",
      "Kaf.Dopełnił Jahwe [miary] swego oburzenia, wylał palący swój gniew, ogień wzniecił na Syjonie, by go pochłonął doszczętnie.",
      "Lamed.Nie uwierzyliby królowie ziemi ani wszyscy mieszkańcy świata, by ciemiężyciel i wróg mógł wkroczyć do bram Jerozolimy.",
      "Mem.Dla występków jej proroków i grzechów jej kapłanów, którzy w jej obrębie rozlali krew sprawiedliwych.",
      "Nun.Błądzili oni jak ślepi po ulicach, skalani krwią, tak że nie można było dotknąć ich szat.",
      "Samek.„Omijajcie, nieczysty!” — wołano sobie. „Omijajcie, omijajcie, nie dotykajcie!” Uciekali, błądząc; (mówiono) wśród pogan: „Nie mogą dłużej pozostać”.",
      "Pe.Sam Jahwe ich rozproszył, już nie patrzy na nich. Znikł szacunek dla kapłanów, nie ma litości nawet dla starców.",
      "Ain.Dokądże będziemy wysilać swe oczy, wypatrując na próżno pomocy. Stojąc na straży czekaliśmy na naród, co nie może ocalić.",
      "Sade.Czuwają nad naszymi krokami, nie mogliśmy wyjść na swe place. Nasz koniec bliski, dni się wypełniły, tak, nadszedł nasz koniec.",
      "Qof.Nasi prześladowcy byli szybsi niż orły w przestworzu. Pędzili nas na góry, czyhali na nas w pustyni.",
      "Resz.Nasz [życiodajny] oddech — pomazańca Jahwe — schwytali w swoje doły. O nim mówiliśmy: „W jego cieniu będziemy żyć wśród narodów”.",
      "Szin.Ciesz się i raduj, córko Edomu, co mieszkasz w kraju Us; i na ciebie przyjdzie kielich, popadniesz w oszołomienie i się obnażysz.",
      "Taw.Ustała twoja nieprawość, córko Syjonu, nie pośle cię już więcej na wygnanie. Ukarze twój grzech, córko Edomu, przewrotność twoją odsłoni."
    ],
    [
      "Pamiętaj, Jahwe, o tym, co nas spotkało, spojrzyj i zobacz naszą hańbę,",
      "Dziedzictwo nasze stało się udziałem obcych, nasze domy dla cudzoziemców.",
      "Staliśmy się sierotami, bez ojca, matki nasze są jakby wdowami.",
      "Naszą wodę piliśmy za pieniądze, nasze drzewo nabywaliśmy za zapłatę.",
      "Jarzmo (nosimy) na swej szyi, prześladują nas. Ustaliśmy; nie ma dla nas wytchnienia.",
      "Wyciągnęliśmy rękę do Egiptu, do Asyrii, by nasycić się chlebem.",
      "Ojcowie nasi zgrzeszyli — nie ma ich; my zaś musimy ponosić [karę] za ich grzechy.",
      "Poddani zapanowali nad nami, nikt nie chce nas uwolnić z ich mocy.",
      "Z narażeniem życia zdobywamy nasz chleb, bo miecz grozi nam w pustyni.",
      "Skóra nasza od strasznego głodu pali niby piec.",
      "Pohańbiono niewiasty na Syjonie, dziewice w miastach judzkich;",
      "Przywódców wieszały ich ręce, nie szanowano powagi starców.",
      "Młodzieńcy młyn poruszali, chłopcy padali pod ciężarem drewna.",
      "Starcy stronią od bramy, a młodzieńcy od swych harf.",
      "Radość serc naszych ustała, w smutek zmieniły się tańce.",
      "Korona upadła z głów naszych! Biada nam, żeśmy zgrzeszyli!",
      "Dlatego serce nasze ogarnęła niemoc, z tego powodu mgła nasze oczy zasnuła",
      "nad górą Syjon, która jest opuszczona i gromadzą się na niej szakale.",
      "Ty jednak, Jahwe, jesteś wieczny, Twój tron przetrwa pokolenia.",
      "Dlaczego miałbyś o nas zapomnieć na zawsze, opuścić nas na czas tak długi?",
      "Spraw Jahwe, byśmy wrócili do Ciebie, a powrócim; przywróć dni nasze jak dawniej!",
      "Chyba że zupełnie nas odrzuciłeś, że jesteś na nas tak zagniewany?"
    ]
  ],
  [
    [
      "Stało się trzydziestego roku, w czwartym [miesiącu], piątego [dnia] miesiąca, gdy byłem wśród uprowadzonych nad rzeką Kebar, otwarły się niebiosa i miałem widzenia Boże.",
      "W piątym [dniu] miesiąca — był to piąty rok zesłania króla Jojakina —",
      "Jahwe skierował słowo do Ezechiela, syna Buzi, kapłana w ziemi Chaldejczyków nad rzeką Kebar, i spoczęła tam na nim ręka Jahwe.",
      "Zobaczyłem: Oto gwałtowny wiatr nadszedł z północy, wielka chmura i błyskający ogień. Wokół niej światłość, a w jej środku jakby blask pozłacanego srebra pośród ognia.",
      "W jego wnętrzu było podobieństwo czterech istot żywych. Taki był ich wygląd: Były one podobne do człowieka.",
      "Każda miała cztery oblicza i każda z nich cztery skrzydła.",
      "Ich nogi były proste, a stopy ich nóg jak stopa nogi cielca. Lśniły jak połysk polerowanego brązu.",
      "Ręce ludzkie były pod ich skrzydłami na ich czterech bokach. Wszystkie cztery miały oblicza i skrzydła.",
      "Ich skrzydła przylegały jedno do drugiego. Gdy szły, nie odwracały się. Każda szła prosto przed siebie.",
      "Ich oblicza miały podobieństwo oblicza człowieka i oblicza lwa po prawej stronie wszystkich czterech, oblicza wołu po lewej wszystkich czterech i oblicza orła u wszystkich czterech.",
      "[Takie były] ich oblicza. Ich skrzydła były rozwinięte ku górze. Każda miała dwa przylegające jedno do drugiego, dwa okrywające ich ciała.",
      "Każda szła prosto przed siebie. Szły tam, dokąd Duch zamierzał iść. Idąc nie odwracały się.",
      "Między istotami żywymi było podobieństwo jakby węgli żarzących się, jak wygląd płonących pochodni. Krążyło ono między istotami żywymi. Ogień błyszczał, a z ognia wychodziła błyskawica.",
      "Istoty żywe biegały i wracały na podobieństwo błyskawicy.",
      "Spojrzałem na istoty żywe. Oto jedno koło było na ziemi obok istot żywych, przed każdą z nich czterech.",
      "Wygląd kół oraz ich wykonanie jak blask chryzolitu. Wszystkie cztery były podobne. Wyglądały i były wykonane jakby koło było wewnątrz koła.",
      "Gdy się poruszały, szły w czterech kierunkach. Nie odwracały się, gdy szły.",
      "Ich obręcze były wysokie, budziły strach. Wszystkie cztery miały oczy wokoło.",
      "Gdy istoty żywe poruszały się, koła szły obok nich. Gdy istoty żywe wznosiły się nad ziemię, wznosiły się koła.",
      "Tam, dokąd Duch zamierzał iść, tam szły [...]. Koła podnosiły się równocześnie z nimi, bo Duch istot żywych był w kołach.",
      "Gdy one się poruszały, szły. Gdy one stawały, zatrzymywały się. Gdy one się wznosiły nad ziemię, równocześnie z nimi wznosiły się koła, bo Duch istot żywych był w kołach.",
      "Nad głowami istot żywych było podobieństwo sklepienia, jak blask zdumiewającego kryształu, rozpostartego w górze nad ich głowami.",
      "Pod sklepieniem były wyciągnięte ich skrzydła, jedno ku drugiemu. Każda miała dwa, które okrywały [...] ich ciała.",
      "Usłyszałem szum skrzydeł, jak szum wielkich wód, jak głos Wszechmogącego. Gdy one się poruszały, był jakby głos wrzawy, jak rozgwar obozowiska, a gdy się zatrzymywały, opuszczały swe skrzydła.",
      "I rozległ się głos znad sklepienia, które było nad ich głowami [...].",
      "Ponad sklepieniem, które było nad ich głowami [ukazał się] jakby wygląd kamienia szafiru, podobieństwo tronu. Nad podobieństwem tronu, nad nim w górze było coś podobnego jak wygląd człowieka.",
      "I widziałem jakby blask pozłacanego srebra, jak widok ognia wewnątrz niego wokoło. Od podobieństwa jego bioder wzwyż i od podobieństwa jego bioder w dół widziałem jakby widok ognia i jego światłość wokoło.",
      "Jak widok tęczy, która pojawia się na chmurze w dzień deszczowy, taki był wygląd światłości wokoło. Takie było widzenie podobieństwa Chwały Jahwe. Zobaczyłem i padłem na twarz. Usłyszałem głos, który mówił."
    ],
    [
      "Rzekł do mnie: „Synu człowieczy, stań na twoje nogi, będę z tobą mówił”.",
      "Gdy mówił do mnie, wstąpił we mnie Duch, postawił mię na nogi i usłyszałem mówiącego do mnie.",
      "Powiedział mi: „Synu człowieczy, Ja posyłam cię do synów Izraela, do ludu buntowniczego, którzy zbuntowali się przeciw Mnie. Oni i ich ojcowie sprzeniewierzyli się Mi, aż po dzień dzisiejszy.",
      "Są synami o zawziętej twarzy i zatwardziałym sercu. Ja posyłam cię do nich, abyś im powiedział: Tak mówi Pan, Jahwe.",
      "Oni zaś czy będą słuchać, czy zaniechają — oni są bowiem domem przekornym — będą wiedzieli, że prorok jest wśród nich.",
      "A ty, synu człowieczy, nie bój się ich, ich słów się nie lękaj, bo szydercy i pyszałki są z tobą i na skorpionach siedzisz. Nie lękaj się ich słów, nie bój się ich, bo oni są domem przekornym.",
      "Powiesz im Moje słowa, czy będą słuchać, czy zaniechają, bo oni są przekorni.",
      "Ty zaś, synu człowieczy, słuchaj, co Ja mówię do ciebie i nie bądź przekorny, jak dom przekorny. Otwórz swe usta i zjedz, co ci daję”.",
      "Spojrzałem: Oto wyciągnięta ku mnie ręka, a w niej zwój księgi.",
      "Rozwinął go przede mną. Był on zapisany z obu stron. Napisane były na nim skargi, wzdychania i biada."
    ],
    [
      "I powiedział do mnie: „Synu człowieczy, to co znajdujesz, zjedz. Zjedz ten zwój i idź, przemawiaj do domu Izraela”.",
      "Otworzyłem me usta i sprawił, że zjadłem ten zwój.",
      "Powiedział do mnie: „Synu człowieczy, nasyć twój brzuch i napełnij twe wnętrzności tym zwojem, który ci daję”. Zjadłem go i był w moich ustach słodki jak miód.",
      "Rzekł do mnie: „Synu człowieczy, idź, udaj się do domu Izraela. Przemawiaj do nich Moimi słowami,",
      "bo nie jesteś posłany do ludu o niezrozumiałej mowie lub trudnym języku, ale do domu Izraela.",
      "Nie do licznych narodów o niezrozumiałej mowie i trudnym języku, których słów nie rozumiesz — gdybym cię do nich posłał, oni by cię słuchali —",
      "ale dom Izraela nie zechce cię słuchać, bo Mnie nie chcą słuchać, gdyż cały dom Izraela ma twarde czoło i zawzięte serce.",
      "Oto czynię twoją twarz równie zaciętą jak ich oblicza, a twoje czoło tak twarde jak ich czoła.",
      "Czynię twoje czoło jak diament, twardsze niż krzemień. Nie lękaj się ich, nie bój się ich, bo oni są domem przekornym”.",
      "Rzekł do mnie: „Synu człowieczy, wszystkie Moje słowa, które mówię do ciebie, weź sobie do serca i słuchaj twoimi uszami.",
      "Idź, udaj się do uprowadzonych, do synów twojego ludu, przemów do nich i powiesz im: Tak mówi Pan, Jahwe — czy będą słuchać, czy zaniechają”.",
      "Duch uniósł mnie i usłyszałem za sobą huk wielkiego trzęsienia. Błogosławiona Chwała Jahwe [podniosła się] ze swego miejsca.",
      "Był to szum skrzydeł istot żywych, które uderzały jedno o drugie. Odgłos kół równocześnie z nimi i huk wielkiego trzęsienia.",
      "Duch uniósł mnie, zabrał mnie i odszedłem posępny w podnieceniu ducha mojego, a ręka Jahwe mocno na mnie spoczęła.",
      "Przyszedłem do uprowadzonych, osiadłych w Tel-Abib nad rzeką Kebar, którzy tam mieszkali. Przygnębiony przebywałem tam wśród nich przez siedem dni.",
      "Stało się po upływie siedmiu dni, Jahwe skierował do mnie słowo, mówiąc:",
      "„Synu człowieczy, ustanawiam cię stróżem domu Izraela. Usłyszysz słowo z Moich ust i ostrzeżesz ich ode Mnie.",
      "Gdy powiem bezbożnemu: Na pewno umrzesz, a nie ostrzeżesz go i nie powiesz mu, by ostrzec bezbożnego przed jego bezbożnym postępowaniem, żeby żył, bezbożny ten umrze ze swej winy, a jego krwi będę dochodził na tobie.",
      "Gdy ty ostrzeżesz bezbożnego, a nie odwróci się od swej bezbożności i od swego bezbożnego postępowania, on umrze ze swej winy, a ty ocalisz swoje życie.",
      "Gdy sprawiedliwy odwróci się od swej sprawiedliwości i popełni bezprawie — poddałem go próbie — on umrze. Ponieważ nie ostrzegłeś go przed jego grzechem, umrze i nie będzie się pamiętać jego sprawiedliwości, którą czynił, ale jego krwi będę dochodził na tobie.",
      "Jeśli zaś ty ostrzeżesz sprawiedliwego, żeby sprawiedliwy nie grzeszył i on nie zgrzeszył, na pewno będzie żył, ponieważ został upomniany, ty zaś ocalisz twoje życie”.",
      "Ręka Jahwe spoczęła tam na mnie i rzekł do mnie: „Wstań, wyjdź na równinę, tam będę mówił z tobą”.",
      "Wstałem i wyszedłem na równinę. Oto tam była Chwała Jahwe. Stała jak Chwała, którą widziałem nad rzeką Kebar. Upadłem na twarz.",
      "I wstąpił we mnie Duch, postawił mnie na nogi, przemówił do mnie i rzekł mi: „Idź, zamknij się w twym domu.",
      "Ty, synu człowieczy, oto nałożą na ciebie pęta, zwiążą cię nimi i nie wyjdziesz do nich.",
      "Sprawię, że twój język przylgnie do twego podniebienia. Będziesz niemy i nie będziesz dla nich człowiekiem, który upomina, bo oni są domem przekornym.",
      "Gdy przemówię do ciebie, otworzę twoje usta i powiesz im: Tak mówi Pan, Jahwe. Słuchający niech słucha, a kto zaniecha, niech zaniecha, bo oni są domem przekornym."
    ],
    [
      "Ty, synu człowieczy, weź glinianą tabliczkę, połóż ją przed sobą i narysuj na niej miasto Jeruzalem.",
      "Przedstawisz przeciw niemu oblężenie. Zbudujesz przeciw niemu szaniec, usypiesz przeciw niemu wał i ustawisz przeciw niemu obozy. Umieść tarany przeciw niemu wokoło.",
      "Ty weź żelazną patelnię, połóż ją [jak] mur żelazny między tobą a miastem i zwróć twoją twarz na nie. Będzie w oblężeniu. Będziesz je oblegał. To jest znak dla domu Izraela.",
      "Ty połóż się na twym lewym boku i złóż na nim winę domu Izraela. Według liczby dni, które będziesz leżał na nim, będziesz dźwigał ich winę.",
      "Ja wyznaczam ci lata ich winy. Będziesz dźwigał winę domu Izraela w liczbie trzystu dziewięćdziesięciu dni.",
      "Ukończysz je i położysz się powtórnie na twym prawym boku. Będziesz dźwigał winę domu Judy przez czterdzieści dni. Wyznaczam ci jeden dzień za każdy rok.",
      "Twoją twarz i twoje obnażone ramię zwrócisz na oblężoną Jerozolimę i będziesz prorokował przeciw niej.",
      "Oto nakładam na ciebie pęta i nie obrócisz się z boku na bok, aż dopełnisz dni twego oblężenia.",
      "Ty weź sobie pszenicy, jęczmienia, bobu, soczewicy, prosa i orkiszu. Włożysz je do jednego naczynia i zrobisz sobie z nich chleb. Według liczby dni, przez które będziesz leżał na twym boku, trzysta dziewięćdziesiąt dni będziesz go jadł.",
      "Twój pokarm, który będziesz spożywał, będzie ważył dwadzieścia syklów na dzień. Będziesz go spożywał od czasu do czasu.",
      "Wodę będziesz pił według miary. Szóstą część hinu będziesz pił od czasu do czasu.",
      "Będziesz jadł podpłomyk jęczmienny, a będziesz go piekł na ich oczach, na grudkach odchodów ludzkich”.",
      "I rzekł Jahwe: „Tak będą jedli synowie Izraela swój chleb nieczysty wśród narodów tam, dokąd ich ześlę”.",
      "Odrzekłem: „Ach, Panie mój, Jahwe, oto nie splamiła się moja dusza. Nie jadłem padliny i rozszarpanego zwierzęcia od mojej młodości aż dotąd i nieczystego mięsa nie miałem w moich ustach”.",
      "I rzekł do mnie: „Patrz, daję ci nawóz bydlęcy, zamiast odchodów ludzkich. Na nim przygotujesz twój chleb”.",
      "Powiedział do mnie: „Synu człowieczy, oto Ja łamię laskę chleba w Jerozolimie. Będą jedli chleb na wagę, z lękiem i będą pili wodę odmierzoną, w przygnębieniu,",
      "żeby łaknęli chleba i wody, drżeli wzajemnie i niszczeli w swej nieprawości."
    ],
    [
      "Ty, synu człowieczy, weź sobie ostry miecz. Weźmiesz sobie brzytwę fryzjerską i pociągniesz po swej głowie i po swojej brodzie. Weźmiesz wagę i podzielisz je [włosy].",
      "Trzecią część spalisz w ogniu wewnątrz miasta, gdy spełnią się dni oblężenia. Trzecią część weźmiesz, potniesz mieczem wokół niego, a trzecią część rzucisz na wiatr. Dobędę miecza za nimi.",
      "Stamtąd weźmiesz małą odliczoną [część], zawiniesz ją w róg swej szaty.",
      "Z nich znów weźmiesz i rzucisz je w środek ognia i spalisz je w ogniu. Z niego wyjdzie ogień na cały dom Izraela.",
      "Tak mówi Pan, Jahwe: To jest Jerozolima! Umieściłem ją wśród narodów, a wokół niej kraje.",
      "Ale wzgardziła Moimi prawami przez większą bezbożność niż narody i Moimi nakazami bardziej niż kraje, które ją otaczają, bo odrzucili Moje prawa i nie postępowali według Moich nakazów.",
      "Dlatego tak mówi Pan, Jahwe: Ponieważ burzyliście się bardziej niż narody, które są wokół was, nie postępowaliście według Moich nakazów i nie wypełniliście Moich praw, lecz kierowaliście się prawami narodów, które są wokół was,",
      "dlatego tak mówi Pan, Jahwe: Oto Ja także jestem przeciw tobie. Dokonam pośród ciebie sądów na oczach narodów.",
      "Uczynię ci, czego nie uczyniłem i nic podobnego więcej nie uczynię z powodu wszystkich twoich obrzydliwości.",
      "Dlatego ojcowie będą jedli dzieci pośród ciebie, a dzieci będą jadły swych ojców. Odprawię nad tobą sądy, rozproszę całą resztę na wszystkie wiatry.",
      "Dlatego — żyję Ja, wyrocznia Pana, Jahwe — zaiste, ponieważ splamiłaś Moje sanktuarium twoimi ohydami i wszystkimi twoimi obrzydliwościami, Ja także się wstrzymam. Moje oko nie będzie litościwe. Ja także nie przebaczę.",
      "Trzecia część twoich umrze od zarazy i zginie z głodu wewnątrz ciebie. Trzecia część padnie od miecza wokół ciebie, a trzecią część rozproszę na wszystkie wiatry i miecza za nimi dobędę.",
      "Dopełni się Mój gniew, uspokoję na nich Moje oburzenie i zemszczę się. Poznają, że Ja, Jahwe, powiedziałem w Mojej gorliwości, gdy na nich wywrę Moje oburzenie.",
      "Zamienię cię w ruinę i w hańbę u narodów, które są wkoło ciebie, w oczach każdego przechodnia.",
      "Staniesz się hańbą i pośmiewiskiem, przestrogą i zgrozą dla narodów, które są wokół ciebie, gdy odprawię nad tobą sądy w gniewie, oburzeniu i zawziętym karaniu — Ja, Jahwe, powiedziałem.",
      "Gdy wypuszczę na was srogie strzały głodu niosącego zagładę, które ześlę na waszą zgubę. Wzmogę głód przeciw wam i złamię wam laskę chleba.",
      "Ześlę na was głód i drapieżne zwierzęta. Osierocę cię. Zaraza i krew przejdą przez ciebie i miecz sprowadzę na ciebie — Ja, Jahwe, powiedziałem."
    ],
    [
      "Jahwe skierował do mnie słowo mówiąc:",
      "„Synu człowieczy, zwróć twoje oblicze ku górom Izraela. Prorokuj przeciw nim.",
      "Powiesz: Góry Izraela słuchajcie słowa Pana, Jahwe. Tak mówi Pan, Jahwe, do gór i pagórków, do potoków i dolin: Oto Ja sprowadzę na was miecz i zniszczę wasze wyżyny.",
      "Wasze ołtarze będą zburzone, wasze stele zostaną połamane, a waszych pomordowanych powalę przed waszymi bałwanami.",
      "Trupy synów Izraela położę przed ich bałwanami i rozrzucę kości wasze wokół waszych ołtarzy.",
      "We wszystkich waszych miejscach zamieszkania miasta zostaną zburzone, wyżyny spustoszone, żeby wasze ołtarze były zburzone i zniszczone, wasze bałwany zostały połamane i usunięte, wasze stele były wycięte, a dzieła [rąk] waszych unicestwione.",
      "Pomordowani padną pośród was i poznacie, że Ja jestem Jahwe.",
      "Ale pozostawię dla was niedobitków miecza między narodami, gdy będziecie rozproszeni po krajach.",
      "Wspomną na Mnie niedobitki wasze u narodów tam, gdzie zostali uprowadzeni, którym skruszyłem ich cudzołożne serce, co odstąpiło ode Mnie, oraz ich oczy, które cudzołożyły z ich bałwanami. Będą się brzydzić siebie z powodu zła, które czynili i wszystkich swych obrzydliwości.",
      "I poznają, że Ja, Jahwe, nie na darmo mówiłem, iż uczynię im to zło”.",
      "Tak mówi Pan, Jahwe: „Klaśnij w twe dłonie, tupnij swą nogą i mów: Ach! Z powodu wszystkich wstrętnych obrzydliwości domu Izraela, bo padną od miecza, od głodu i od zarazy.",
      "Kto będzie daleko, umrze od zarazy. Kto będzie blisko, padnie od miecza, a kto pozostanie i będzie zamknięty, umrze z głodu. Dopełnię na nich Moje oburzenie.",
      "I poznacie, że Ja jestem Jahwe, gdy ich pomordowani będą między swymi bałwanami, wokół ich ołtarzy, na każdym wyniosłym wzgórzu, na wszystkich szczytach górskich, pod każdym zielonym drzewem, pod każdym rozłożystym terebintem w tym miejscu, gdzie składali wonność pachnącą wszystkim swym bałwanom.",
      "Wyciągnę Moją rękę przeciw nim i uczynię kraj ruiną oraz pustkowiem od pustyni aż po Ribla we wszystkich ich miejscach zamieszkania. I poznają, że Ja jestem Jahwe”."
    ],
    [
      "Jahwe skierował do mnie słowo, mówiąc:",
      "„Ty, synu człowieczy [głoś]: Tak mówi Pan, Jahwe, do ziemi izraelskiej — nadszedł koniec. Koniec na cztery krańce kraju.",
      "Teraz koniec z tobą. Spuszczę Mój gniew na ciebie. Będę cię sądził według twojego postępowania i wniosę przeciw tobie wszystkie twoje obrzydliwości.",
      "Oko Moje nie ulituje się nad tobą;i nie przebaczę, bo twoje postępowanie postawię przeciw tobie, a twoje obrzydliwości pozostaną pośród ciebie. I poznacie, że Ja jestem Jahwe”.",
      "Tak mówi Pan, Jahwe: „Jedno zło! Oto zło nadeszło!",
      "Przyszedł koniec! Koniec przyszedł! Przebudził się przeciw tobie. Oto nadszedł.",
      "Przyszedł zły los na ciebie, mieszkańcze kraju! Nadszedł czas! Blisko jest dzień zamętu, a nie radosnych okrzyków na górach.",
      "Teraz wyleję na ciebie Moje oburzenie i wypełnię Mój gniew na tobie. Osądzę cię według twojego postępowania i postawię przeciw tobie wszystkie twe obrzydliwości.",
      "Moje oko nie ulituje się i nie przebaczę, bo twoje postępowanie obrócę przeciw tobie, a twoje obrzydliwości pozostaną pośród ciebie. Poznacie, że Ja jestem Jahwe, który karze.",
      "Oto dzień! Oto nadszedł! Wyszedł zły los. Zakwitła laska karząca. Wyrosła zuchwałość.",
      "Powstała przemoc dla rózgi nieprawości. Nic z nich. Nic z ich bogactwa. Nic z ich wrzawy. Nie ma w nich piękna.",
      "Przyszedł czas. Nadszedł dzień. Kupujący niech się nie cieszy. Sprzedający niech się nie smuci, bo gniew [nastał] przeciw całej jej rzeszy.",
      "Sprzedający nie wróci do rzeczy sprzedanej. Gdyby jeszcze wśród żyjących żyli — widzenie bowiem przeciw całej jej rzeszy nie odwróci się — nikt w swej nieprawości nie utrzyma swojego życia.",
      "Zadęto w róg. Wszystko gotowe i nikt nie ruszył na wojnę, gdyż Mój gniew [płonie] przeciw całej jej rzeszy.",
      "Miecz na zewnątrz, a zaraza i głód wewnątrz. Kto będzie na polu, polegnie od miecza, a kto w mieście, zniszczy go głód i zaraza.",
      "Pozostaną ich niedobitki i będą na górach jak nizinne gołębie. Wszyscy wzdychający, każdy w swojej nieprawości.",
      "Wszystkie ręce omdleją, wszystkie kolana staną się jak woda.",
      "Obleką się w wory. Przerażenie ich ogarnie. Na każdej twarzy wstyd, na każdej ich głowie łysina.",
      "Swe srebro porzucą na ulicach, ich złoto stanie się odrazą. Ich srebro, ich złoto nie zdoła ich ocalić w dniu gniewu Jahwe. Nie nasycą swej duszy i swych wnętrzności nie napełnią, bo była bodźcem ich nieprawości.",
      "Wspaniałą ozdobę zamienili na [przedmiot] pychy i obrazy swych obrzydliwości. Zrobili z niej swe ohydy, dlatego dam ją im na odrazę.",
      "Wydam ją na grabież w ręce cudzoziemców i najbezbożniejszych kraju na łup. Zbezczeszczą ją.",
      "Odwrócę od nich Me oblicze. Zbezczeszczą Mój skarb. Rabusie wejdą do niego i zbezczeszczą go.",
      "Do szczętu splądrują, bo kraj jest pełen krwawych sądów, a miasto pełne jest przemocy.",
      "Sprowadzę najgorsze narody i zawładną ich domami. Sprawię, że ustanie pycha gwałtowników. Ich sanktuaria zostaną znieważone.",
      "Nadszedł strach. Będą szukać pokoju, ale nie będzie.",
      "Przyjdzie nieszczęście po nieszczęściu. Będzie wieść po wieści. Będą szukać widzenia u proroka. Ustanie pouczenie kapłańskie i rada starszych.",
      "Król się zasmuci. Księcia ogarnie przerażenie. Drżeć będą ręce ludu ziemi. Uczynię im według ich postępowania oraz według ich sądów ich osądzę. I poznają, że Ja jestem Jahwe”."
    ],
    [
      "Stało się w szóstym roku, szóstego [miesiąca], w piątym [dniu] miesiąca, siedziałem w moim domu i starsi Judy siedzieli przede mną. Spoczęła tam na mnie ręka Pana, Jahwe.",
      "Spojrzałem: Oto coś podobnego do widoku ognia. Od podobieństwa jego bioder w dół — ogień, zaś od jego bioder wzwyż — jakby podobieństwo jasności, jak blask pozłacanego srebra.",
      "Wyciągnął [jakby] kształt ręki, uchwycił mnie za czuprynę mej głowy. Podniósł mnie Duch między ziemię i niebo i wprowadził mię do Jerozolimy w widzeniach Bożych do wejścia bramy wewnętrznej, zwróconej ku północy, gdzie znajdowała się figura bożka zazdrości, budzącego oburzenie.",
      "A oto była tam Chwała Boga Izraela podobna do tej, którą widziałem na równinie.",
      "Rzekł do mnie: „Synu człowieczy, podnieś — proszę — twoje oczy w kierunku północy”. Podniosłem oczy w kierunku północnym. Oto na północ od bramy był ołtarz. Figura tego bożka zazdrości stała u wejścia.",
      "I powiedział mi: „Synu człowieczy, czy ty widzisz, co oni robią? Wielkie obrzydliwości, które tu dom Izraela czyni, żeby oddalić od Mojego sanktuarium. Ale zobaczysz znów jeszcze większe obrzydliwością",
      "I wprowadził mię do wejścia na dziedziniec. Zobaczyłem: Oto był jakiś otwór w ścianie.",
      "Rzekł do mnie: „Synu człowieczy, przebij — proszę — ścianę!” Przebiłem ścianę, a oto było jakieś wejście.",
      "Powiedział mi: „Wejdź i zobacz najgorsze obrzydliwości, które oni tu czynią”.",
      "Wszedłem i zobaczyłem: Oto wszelkie wyobrażenia płazów, wstrętnych bydląt i wszystkich bałwanów domu Izraela wyryte na ścianie dookoła.",
      "Siedemdziesięciu mężów spośród starszych domu Izraela — Jaazaniasz, syn Szafana, stał pośród nich — stali przed nimi, każdy z kadzielnicą w swym ręku i unosiła się woń dymu kadzielnego.",
      "I rzekł do mnie: „Czy widzisz, synu człowieczy, co czynią starsi domu Izraela w ciemności, każdy w celi z jej obrazem? Bo mówią: Jahwe nas nie widzi. Jahwe opuścił kraj”.",
      "I powiedział mi: „Zobaczysz znów jeszcze [inne] wielkie obrzydliwości, które oni czynią”.",
      "Wprowadził mnie do wejścia w bramę domu Jahwe, która była po stronie północnej. Oto tam siedziały kobiety opłakujące Tammuza.",
      "Rzekł do mnie: „Czy widzisz, synu człowieczy? Zobaczysz znów jeszcze większe od tych obrzydliwości”.",
      "Zaprowadził mnie na wewnętrzny dziedziniec domu Jahwe. Oto wejście do Miejsca Świętego Jahwe. Między przedsionkiem a ołtarzem [stało] około dwudziestu pięciu [mężów], każdy był tyłem do Miejsca Świętego Jahwe. Twarzami swymi [zwróceni] ku wschodowi kłaniali się głęboko w kierunku wschodu słońca.",
      "I rzekł do mnie: „Czy widzisz, synu człowieczy? Czyż mało domowi Judy, czyniącemu obrzydliwości, że tutaj [to] czynią? Napełnili bowiem kraj przemocą i znowu, żeby Mnie obrażać, oto przykładają oni gałązkę do swych nosów.",
      "Ja także będę działał w oburzeniu. Moje oko nie będzie litościwe i nie przebaczę. Będą wołać do Moich uszu wielkim głosem, ale ich nie będę słuchał”."
    ],
    [
      "Zawołał donośnym głosem do moich uszu, mówiąc: „Zbliżają się kary na miasto. Każda ma w swym ręku narzędzie zniszczenia”.",
      "A oto sześciu mężów przyszło od strony bramy górnej, która jest zwrócona ku północy. Każdy miał w swym ręku narzędzia zagłady. Jeden mąż spośród nich, odziany w lnianą szatę, miał przybory pisarskie u swego boku. Weszli i stanęli obok ołtarza z brązu.",
      "Chwała Boga Izraela przeniosła się znad cherubinów, nad którymi była, do progu świątyni. Zawołał do męża odzianego w szatę lnianą, który miał przybory pisarskie u swego boku",
      "i rzekł Jahwe do niego: „Przejdź przez miasto, przez środek Jerozolimy i napisz TAW na czołach mężów wzdychających i bolejących nad wszystkimi obrzydliwościami, które się w niej dokonują”.",
      "Tamtym zaś powiedział — [doszło] do moich uszu — „Przejdźcie po nim przez miasto i zabijajcie. Niech oczy wasze nie patrzą litościwie. Nie przebaczajcie.",
      "Mordujcie starców, młodzieńców, dziewczęta, dzieci i kobiety dla zagłady. Ale nie przystępujcie do żadnego męża, który ma TAW. Rozpocznijcie od Mojego sanktuarium”. Rozpoczęli więc od mężów starszyzny, którzy byli przed świątynią.",
      "Rzekł do nich: „Splamcie świątynię i napełnijcie dziedzińce pomordowanymi. Wyjdźcie!” Wyszli i zabijali w mieście.",
      "I stało się, gdy oni mordowali, ja pozostałem. Upadłem na twarz, wołałem i mówiłem: „Ach! Panie, Jahwe! Czy chcesz zgładzić całą resztę Izraela, że wylewasz Twoje oburzenie na Jerozolimę?”",
      "I rzekł do mnie: „Grzech domu Izraela i Judy jest bardzo, bardzo wielki. Kraj napełnił się krwią, a miasto wypełniła przewrotność. Mówią bowiem: Jahwe opuścił kraj. Jahwe nie widzi.",
      "Więc Ja także [nie będę patrzył]. Oko moje nie będzie litościwe. Nie przebaczę. Ich postępowanie włożę na ich głowy”.",
      "A oto mąż odziany w lniane szaty, który miał u swego boku przybory [pisarskie] zdał sprawę mówiąc: „Uczyniłem tak, jak mi poleciłeś”."
    ],
    [
      "Spojrzałem: Oto nad sklepieniem, które było nad głowami cherubinów, jakby kamień szafiru, jak wygląd podobieństwa tronu był widoczny nad nimi.",
      "Rzekł do męża odzianego w lniane szaty i powiedział: „Wejdź między koła pod cherubinem, napełnij swe dłonie żarzącym węglem [w miejscu] pod cherubinami i rzuć na miasto!” I wszedł na moich oczach.",
      "Cherubini stali po prawej stronie świątyni, gdy mąż wchodził, i obłok napełnił dziedziniec wewnętrzny.",
      "Chwała Jahwe uniosła się znad cherubinów nad próg świątyni. Obłok wypełnił świątynię, a dziedziniec napełnił się światłością Chwały Jahwe.",
      "Szum skrzydeł cherubinów było słychać aż na dziedzińcu zewnętrznym, jak głos Wszechmogącego, gdy przemawia.",
      "I stało się, gdy polecił mężowi odzianemu w lniane szaty, mówiąc: „Weź ogień spomiędzy kół, spośród cherubinów”, wszedł i stanął obok koła.",
      "Cherubin włożył swą rękę między cherubinów w ogień, który był między cherubinami, nabrał i włożył w dłonie odzianego w szaty lniane. [Ten] zaś wziął i wyszedł.",
      "Ukazał się u cherubinów kształt ręki ludzkiej pod ich skrzydłami.",
      "Spojrzałem: Oto cztery koła były obok cherubinów. Obok każdego cherubina jedno koło. Widok kół był jak blask kamienia chryzolitu.",
      "Ich wygląd: Wszystkie cztery były podobne, jakby koło było wewnątrz koła.",
      "Gdy się poruszały, szły w swoich czterech kierunkach. Nie odwracały się, gdy szły. Albowiem w kierunku, w którym zwracała się głowa, szły za nią i nie odwracały się, gdy się poruszały.",
      "Całe ich ciało, ich plecy, ich ręce, ich skrzydła i koła były pełne oczu wokół czterech ich kół.",
      "Co do kół nazwano je galgal — [doszło] do moich uszu.",
      "Każdy miał cztery oblicza. Oblicze pierwszego — oblicze cheruba. Oblicze drugiego — oblicze człowieka. Trzeci miał oblicze lwa i czwarty oblicze orła.",
      "Cherubiny się podniosły. Była to istota żywa, którą widziałem nad rzeką Kebar.",
      "Gdy cherubini szli, koła szły obok nich. Gdy cherubini podnosili swe skrzydła, aby wznieść się ponad ziemię, koła się nie odwracały, one także były obok nich.",
      "Gdy oni stawali, [koła] stawały. Gdy oni się wznosili, one się wznosiły, bo duch istoty żywej był w nich.",
      "Chwała Jahwe odeszła znad progu świątyni i stanęła nad cherubinami.",
      "Cherubini podnieśli swe skrzydła i unieśli się z ziemi na moich oczach. Gdy oni odchodzili, koła [szły] równocześnie z nimi. Stanęli u wejścia bramy wschodniej świątyni Jahwe. Chwała Boga Izraela była nad nimi w górze.",
      "Była to istota żywa, którą widziałem pod Bogiem Izraela nad rzeką Kebar i poznałem, że oni są cherubinami.",
      "Każdy z czterech miał cztery oblicza, każdy cztery skrzydła i podobieństwo ludzkich rąk pod swymi skrzydłami.",
      "Co do podobieństwa ich twarzy, mieli oni oblicza, które widziałem nad rzeką Kebar. Taki był ich wygląd. Każdy szedł prosto przed siebie."
    ],
    [
      "Duch uniósł mnie i wprowadził mnie w bramę wschodnią świątyni Jahwe, zwróconą ku wschodowi. Oto w wejściu bramy było dwudziestu pięciu mężów. Wśród nich ujrzałem Jaazaniasza, syna Aszura, i Pelatiasza, syna Banajasza, książąt ludu.",
      "Rzekł do mnie: „Synu człowieczy, to są mężowie, którzy knują niegodziwość i dają złe rady w tym mieście,",
      "którzy mówią: Nie zbudowano wkrótce domów? Ono jest kotłem, a my jesteśmy mięsem.",
      "Dlatego prorokuj przeciw nim, prorokuj synu człowieczy”.",
      "Padł na mnie Duch Jahwe i rzekł do mnie: „Głoś! Tak mówi Jahwe — To powiedzieliście domu Izraela! Wiem, co nurtuje wasze dusze.",
      "Pomnożyliście waszych zabitych w tym mieście i napełniliście jego ulice pomordowanymi.",
      "Dlatego tak mówi Pan, Jahwe: Wasi pomordowani, których pozostawiliście w nim, oni są mięsem, ono jest kotłem, a was wyprowadzę z niego.",
      "Miecza się boicie, więc miecz przeciw wam przywiodę — wyrocznia Pana, Jahwe.",
      "Wyprowadzę was z niego i dam was w rękę cudzoziemców. Dokonam sądów nad wami.",
      "Padniecie od miecza. Osądzę was na granicy Izraela i poznacie, że Ja jestem Jahwe.",
      "Ono nie będzie dla was kotłem, wy zaś nie będziecie w nim mięsem. Na granicy Izraela was osądzę.",
      "Poznacie, że Ja jestem Jahwe, bo nie postępowaliście według Moich nakazów, nie wypełnialiście Moich praw, a kierowaliście się prawami narodów, które są wokół was”.",
      "I stało się, gdy prorokowałem, umarł Pelatiasz, syn Banajasza. Padłem na moją twarz, zawołałem donośnym głosem i rzekłem: „Ach! Panie, Jahwe! Ty dokonujesz zagłady reszty Izraela”.",
      "Jahwe skierował do mnie słowo, mówiąc:",
      "„Synu człowieczy, twoim braciom, braciom twoim, mężom twego uprowadzenia, całemu domowi Izraela i wszystkim, którym mieszkańcy Jerozolimy mówią: Oni są daleko od Jahwe, nam dany jest ten kraj w posiadanie,",
      "dlatego powiedz: Tak mówi Pan, Jahwe — Ponieważ wydaliłem ich między narody, ponieważ rozproszyłem ich po krajach, na krótko jestem dla nich sanktuarium w krajach tam, gdzie przyszli.",
      "Dlatego powiedz: Tak mówi Pan, Jahwe — Zgromadzę was z narodów i zbiorę was z krajów, w których zostaliście rozproszeni i dam wam ziemię Izraela.",
      "Wejdą tam, usuną z niej wszystkie jej ohydy i wszystkie jej obrzydliwości.",
      "Dam im jedno serce. Nowego ducha włożę w ich wnętrze. Usunę z ich ciała serce kamienne, a dam im serce cielesne,",
      "aby postępowali według Moich nakazów, strzegli Moich praw. Pełnili je i byli dla Mnie ludem, a Ja dla nich Bogiem.",
      "Ci, których serce idzie za ich ohydami i obrzydliwościami, postępowanie ich złożę na ich głowy” — wyrocznia Pana, Jahwe.",
      "Cherubini podnieśli swe skrzydła, koła [poruszyły się] wraz z nimi, a Chwała Boga Izraela była nad nimi w górze.",
      "I odeszła Chwała Boga Izraela z miasta i stanęła na górze, która jest na wschód od miasta.",
      "Duch uniósł mnie i przyprowadził mnie do Chaldei do uprowadzonych w widzeniu mocą Ducha Bożego. Widzenie, które miałem, odeszło ode mnie.",
      "Opowiedziałem uprowadzonym wszystkie sprawy Jahwe, które mi ukazał."
    ],
    [
      "Jahwe skierował do mnie słowo, mówiąc:",
      "„Synu człowieczy, mieszkasz pośród domu przekornego, którzy mają oczy, żeby widzieć, a nie widzą. Mają uszy, żeby słyszeć, a nie słyszą, bo oni są domem przekornym.",
      "Ty, synu człowieczy, zrób sobie tłumok wygnańca i wyprowadź się na ich oczach w dzień. Wyjdziesz z miejsca twojego na inne miejsce, na ich oczach. Może zobaczą, bo oni są domem przekornym.",
      "W dzień na ich oczach wyniesiesz swój tłumok, jako tłumok wygnańca. Ty zaś wyjdziesz wieczorem na ich oczach, jak wychodzą uprowadzeni.",
      "Na ich oczach przebij sobie ścianę i wyjdź przez nią.",
      "Włożysz [tłumok] na ramiona na ich oczach, wyjdziesz o zmroku, zasłonisz swą twarz i nie będziesz widział kraju, albowiem dałem cię jako znak dla domu Izraela”.",
      "I uczyniłem tak, jak mi nakazano. Mój tłumok, jako tłumok wygnańca, wyniosłem za dnia. Wieczorem ręką przebiłem sobie ścianę, wyszedłem o zmierzchu, na barki włożyłem [tłumok] na ich oczach.",
      "Rano Jahwe skierował do mnie słowo, mówiąc:",
      "„Synu człowieczy, czy mówił ci dom Izraela, dom przekorny, co ty czynisz?",
      "Powiedz im: Tak mówi Pan, Jahwe — Ta przepowiednia dotyczy księcia w Jerozolimie i całego domu Izraela, którzy są w niej.",
      "Mów: Ja jestem dla was znakiem. Jak uczyniłem, tak im będzie uczynione. Pójdą na wygnanie w niewolę.",
      "Książę, który jest pośród nich, na ramionach będzie niósł [tłumok] o zmierzchu, wyjdzie przez mur. Przebiją [go], żeby wyjść przez niego. Zakryje swoją twarz i nie zobaczy on okiem kraju.",
      "Zastawię na niego Moją sieć i zostanie schwytany w Moje sidło. Zaprowadzę go do Babilonu, ziemi Chaldejczyków, ale jej nie zobaczy i tam umrze.",
      "Wszystkich, którzy go otaczali, straż i wszystkie jego oddziały, rozpędzę na wszystkie wiatry i miecza za nimi dobędę.",
      "Poznają, że Ja jestem Jahwe, gdy ich rozproszę między narody i rozrzucę ich po krajach.",
      "Ale sprawię, że wśród nich mała liczba ludzi ocaleje od miecza, od głodu i od zarazy, żeby opowiedzieli wszystkie swoje obrzydliwości narodom tam, gdzie przybędą i poznają, że Ja jestem Jahwe”.",
      "Jahwe skierował do mnie słowo, mówiąc:",
      "„Synu człowieczy, chleb twój będziesz jadł z drżeniem. Wodę twoją będziesz pił w trwodze i ze strachem.",
      "Powiesz ludowi kraju: Tak mówi Pan, Jahwe, mieszkańcom Jerozolimy w ziemi Izraela — W trwodze będą jedli swój chleb i w przygnębieniu będą pili swoją wodę, ponieważ ich kraj będzie pozbawiony swego bogactwa z powodu przemocy wszystkich, którzy w nim mieszkają.",
      "Zamieszkałe miasta będą zniszczone, a kraj stanie się pustkowiem. I poznacie, że Ja jestem Jahwe”.",
      "Jahwe skierował do mnie słowo, mówiąc:",
      "„Synu człowieczy, co ma znaczyć to wasze powiedzenie o ziemi Izraela mówiące: Dni płyną, a każde widzenie zawodzi?",
      "Dlatego powiedz im: Tak mówi Pan, Jahwe — Skończę z tym powiedzeniem i nie będą go więcej wypowiadać w Izraelu. Tak im powiedz: Przybliżyły się dni i spełni się każde widzenie,",
      "bo nie będzie więcej żadnego daremnego widzenia i złudnej wróżby pośród domu Izraela,",
      "gdyż Ja, Jahwe, mówię, a słowo, które wypowiadam, spełnia się, nie zwleka dłużej. Albowiem za waszych dni, domie przekorny, wypowiem słowo i spełnię je” — wyrocznia Pana, Jahwe.",
      "Jahwe skierował do mnie słowo, mówiąc:",
      "„Synu człowieczy, oto dom Izraela mówi: Widzenie, które on ma, jest na dalekie dni, na czasy odległe on prorokuje.",
      "Dlatego powiedz im: Tak mówi Pan, Jahwe — Nie odwlecze się dłużej żadne Moje słowo. Słowo, które wypowiem, spełni się” — wyrocznia Pana, Jahwe."
    ],
    [
      "Jahwe skierował do mnie słowo, mówiąc:",
      "„Synu człowieczy, prorokuj przeciw prorokom Izraela, którzy wieszczą. Powiesz prorokom samozwańczym: Słuchajcie słowa Jahwe!",
      "Tak mówi Pan, Jahwe: Biada prorokom niegodziwym, którzy idą za swym natchnieniem, a nic nie widzieli.",
      "Izraelu, twoi prorocy są jak lisy w ruinach.",
      "Nie weszliście w wyłomy, nie zbudowaliście muru dla domu Izraela, żeby służył w walce w dzień Jahwe.",
      "Mają daremne widzenia i kłamliwe wróżby. Mówią: Wyrocznia Jahwe, a Jahwe ich nie posłał. Spodziewają się, że spełni się słowo.",
      "Czy nie mieliście daremnych widzeń i nie mówiliście kłamliwych wróżb? Mówicie: Wyrocznia Jahwe, a Ja nie przemawiałem.",
      "Dlatego: Tak mówi Pan, Jahwe — ponieważ mówiliście rzeczy daremne i widzieliście kłamstwo, dlatego oto Ja jestem przeciw wam — wyrocznia Pana, Jahwe.",
      "Moja ręka będzie przeciw prorokom widzącym marność i wróżącym kłamstwo. Nie będą w zgromadzeniu Mojego ludu, w poczet domu Izraela nie zostaną wpisani i nie wejdą do ziemi Izraela. Poznacie, że Ja jestem Pan, Jahwe.",
      "Właśnie dlatego, że zwodzą Mój lud mówiąc: Pokój, a nie ma pokoju. On buduje ścianę, a oto oni pokrywają ją tynkiem.",
      "Powiedz tynkarzom: Tynk odpadnie! Stanie się, ześlę ulewny deszcz, spadnie grad, zerwie się gwałtowny wiatr,",
      "oto runie ściana. Czy nie spytają was: Gdzie jest zaprawa, którą tynkowaliście?",
      "Dlatego tak mówi Pan, Jahwe: W Moim oburzeniu wzbudzę gwałtowny wiatr, przez Mój gniew spadnie ulewny deszcz i w zapalczywości grad na zniszczenie.",
      "Zburzę ścianę, którą pokryliście tynkiem. Zrównam ją z ziemią. Zostaną odsłonięte jej fundamenty. Runie i zginiecie pod nią. Poznacie, że Ja jestem Jahwe.",
      "Dopełnię Mego oburzenia na ścianie i na pokrywających tynkiem. I powiedzą wam: Nie ma ściany, nie ma tynkujących ją.",
      "Prorokom Izraela prorokującym dla Jerozolimy i mającym dla niej widzenia pokoju, nie ma pokoju” — wyrocznia Pana, Jahwe.",
      "„Ty, synu człowieczy, zwróć swe oblicze na córki twojego ludu, które prorokują według ich serca. Prorokuj przeciw nim",
      "i powiedz: Tak mówi Pan, Jahwe — biada szyjącym opaski na każdy przegub ręki, robiącym zasłony na głowę wszelkiego wymiaru dla złowienia dusz. Będziecie łowić dusze Mojego ludu, a wasze dusze będą żyć?",
      "Bezcześcicie Mnie przed Moim ludem dla garści jęczmienia, dla kawałka chleba, żeby uśmiercać dusze, które nie powinny umrzeć, żeby żyły dusze, które nie powinny żyć, gdy okłamujecie Mój lud, który słucha kłamstwa.",
      "Dlatego tak mówi Pan, Jahwe: Oto Ja jestem przeciw waszym opaskom, którymi łowicie ich dusze jak ptaki. Zerwę je z waszych ramion i wypuszczę dusze, które złowiłyście jak ptaki.",
      "Zerwę wasze zasłony. Wyzwolę Mój lud z waszych rąk. Nie będą dłużej łupem w waszych rękach i poznacie, że Ja jestem Jahwe.",
      "Ponieważ kłamstwo napełnia bólem serce sprawiedliwego — Ja nie sprawiłem mu bólu — a wzmacnia ręce bezbożnego, by nie zawrócił ze swej złej drogi, żeby żyć,",
      "dlatego nie będziecie mieć próżnych widzeń, nie będziecie więcej wieścić wróżb. Wyzwolę Mój lud z waszych rąk i poznacie, że Ja jestem Jahwe”."
    ],
    [
      "Przyszli do mnie mężowie ze starszyzny Izraela i usiedli przede mną.",
      "Jahwe skierował do mnie słowo, mówiąc:",
      "„Synu człowieczy, mężowie ci wprowadzili ich bałwany do swego serca i okazję do grzechu położyli przed swe oblicza. Czy mam pozwolić, żeby u Mnie zasięgali rady?",
      "Dlatego przemów do nich i powiedz im: Tak mówi Pan, Jahwe — każdy mąż domu Izraela, który wprowadzi swe bałwany do swojego serca, i okazję do grzechu położy przed swym obliczem, a przyjdzie do proroka, Ja Jahwe odpowiem mu według mnóstwa jego bałwanów,",
      "żeby ująć za serce dom Izraela, gdyż wszyscy odwrócili się ode Mnie z powodu swych bałwanów.",
      "Dlatego mów domowi Izraela: Tak mówi Pan, Jahwe — wróćcie! Odwróćcie się od waszych bałwanów. Odwróćcie wasze oblicza od wszystkich waszych obrzydliwości.",
      "Albowiem każdemu mężowi z domu Izraela i cudzoziemcowi, który przebywa w Izraelu, a odstąpi ode Mnie, wprowadzi swe bałwany do swojego serca oraz okazję do grzechu położy przed swoim obliczem, a przyjdzie do proroka, żeby u Mnie zasięgnąć rady, Ja, Jahwe, sam mu odpowiem.",
      "Zwrócę Me oblicze na tego męża oraz uczynię z niego znak i przysłowie. Zgładzę go spośród Mojego ludu i poznacie, że Ja jestem Jahwe.",
      "Gdy prorok da się uwieść i wygłosi słowo — Ja, Jahwe, zwiodłem tego proroka — wyciągnę Moją rękę przeciw niemu i usunę go spośród Mojego ludu izraelskiego.",
      "Poniosą swą winę. Grzech proroka będzie taki sam, jak grzech zasięgającego radę,",
      "żeby dom Izraela nie odchodził więcej ode Mnie i nie plamił się więcej wszystkimi swymi odstępstwami, żeby był dla Mnie ludem, a Ja był dla nich ich Bogiem” — wyrocznia Pana, Jahwe.",
      "Jahwe skierował do mnie słowo, mówiąc:",
      "„Synu człowieczy, jeśli kraj zgrzeszy przeciw Mnie, dopuszczając się niewierności, wyciągnę Moją rękę przeciw niemu. Złamię mu laskę chleba, ześlę na niego głód, wytracę z niego ludzi i bydło.",
      "I gdyby byli w nim owi trzej mężowie: Noe, Daniel i Hiob, oni przez swą sprawiedliwość ocaliliby swoje życie — wyrocznia Pana, Jahwe.",
      "Jeślibym sprawił, że dzikie zwierzęta przeszłyby przez kraj, wyludniły go, stałby się pustkowiem i nikt nie przechodziłby z powodu zwierząt,",
      "a owi trzej mężowie byliby w nim — żyję Ja, wyrocznia Pana, Jahwe — nie uratowaliby oni ani synów, ani córek. Tylko oni by ocaleli, a kraj byłby pustkowiem.",
      "Gdybym przywiódł miecz na ten kraj i rzekłbym: Niech miecz przejdzie przez kraj i wytraciłbym w nim ludzi i bydło,",
      "a owi trzej mężowie byliby w nim — żyję Ja, wyrocznia Pana, Jahwe — nie ocaliliby synów i córek, bo tylko oni sami by ocaleli.",
      "Gdybym zesłał zarazę na tej kraj i wylał na niego Moje oburzenie przez krew, żeby wytracić w nim ludzi i bydło,",
      "a Noe, Daniel i Hiob byliby w nim — żyję Ja, wyrocznia Pana, Jahwe — nie uratowaliby oni ani syna, ani córki. Przez swoją sprawiedliwość ocaliliby swoje życie.",
      "Albowiem tak mówi Pan, Jahwe: Gdy ześlę na Jerozolimę cztery Moje srogie kary: miecz, głód, dzikie zwierzęta i zarazę, by wytracić w niej ludzi i bydło,",
      "oto pozostaną w niej niedobitki, którzy uszli: synowie i córki. Oni udadzą się do was, a [gdy] zobaczycie ich postępowanie oraz ich czyny, będziecie zadowoleni z kary, którą przywiodłem na Jerozolimę i z wszystkiego, co na nią sprowadziłem.",
      "Pocieszą was, bo zobaczycie ich postępowanie oraz ich czyny i poznacie, że nie na próżno dokonałem tego wszystkiego, co jej uczyniłem” — wyrocznia Pana, Jahwe."
    ],
    [
      "Jahwe skierował do mnie słowo, mówiąc:",
      "„Synu człowieczy, czym góruje drzewo winorośli nad drzewem każdej latorośli, którą mają drzewa lasu?",
      "Czy bierze się z niego drewno, by zrobić narzędzie? Czy robi się z niego kołek, by zawiesić na nim jakikolwiek sprzęt?",
      "Oto rzuca się [go] na pastwę ognia. Ogień pożarł oba jego końce, jego środek został spalony. Czy nada się na narzędzie?",
      "Oto, gdy było nietknięte, nie używano [go] na narzędzie. Teraz, gdy ogień go pożarł i spalił, użyje się [go] jeszcze na narzędzie?",
      "Dlatego tak mówi Pan, Jahwe: Jak drewno winorośli wśród drzew lasu, które dałem na pastwę ognia, tak wydam mieszkańców Jeruzalem.",
      "Zwrócę Moje oblicze przeciw nim. Z ognia wyszli, ale ogień ich pożre. Poznacie, że Ja jestem Jahwe, gdy zwrócę Me oblicze przeciw nim.",
      "Kraj zamienię w pustkowie, ponieważ dopuścili się niewierności” — wyrocznia Pana, Jahwe."
    ],
    [
      "Jahwe skierował do mnie słowo, mówiąc:",
      "„Synu człowieczy, wyjaw Jerozolimie jej obrzydliwości.",
      "Powiesz: Tak mówi Pan, Jahwe, Jerozolimie — twoje początki i twoje pochodzenie są w ziemi Kanaanejczyków. Twoim ojcem był Amorejczyk, a twoją matką Hetytka.",
      "A twoje narodziny: W dniu twego urodzenia nie odcięto ci pępowiny i nie obmyto w wodzie dla oczyszczenia. Nie natarto cię solą i nie owinięto cię w pieluszki.",
      "Nie spojrzało przychylnie na ciebie oko, żeby ci uczynić jedną z tych [posług] przez współczucie dla ciebie. Byłaś porzucona na otwartym polu przez lekceważenie twojego życia w dniu twojego urodzenia.",
      "Przechodziłem obok ciebie i zobaczyłem cię wijącą się w twej krwi. Rzekłem do ciebie zakrwawionej: Żyj!",
      "Rośnij! Uczynię cię jak latorośl polną. Urosłaś, stałaś się wielką, weszłaś w okres dojrzałości. Piersi nabrały kształtów, włosy porosły, ale byłaś naga i goła.",
      "Przechodziłem obok ciebie. Zobaczyłem cię i oto twój wiek był wiekiem miłości. Rozciągnąłem nad tobą kraj Mojej szaty i okryłem twoją nagość. Przysiągłem ci, wszedłem z tobą w przymierze — wyrocznia Pana, Jahwe — i stałaś się Moją.",
      "Obmyłem cię wodą, zmyłem z ciebie twą krew i namaściłem cię oliwą.",
      "Ubrałem cię we wzorzystą szatę, nałożyłem ci sandały z najlepszej skóry, opasałem cię bisiorem i okryłem cię jedwabiem.",
      "Ozdobiłem cię klejnotami, nałożyłem branzolety na twoje ręce i naszyjnik na twoją szyję.",
      "Włożyłem obrączkę w twój nos, kolczyki w twoje uszy i ozdobny diadem na twoją głowę.",
      "Przystroiłaś się w złoto i srebro. Twoje szaty były z bisioru i jedwabiu oraz wzorzystej tkaniny. Żywiłaś się najprzedniejszą mąką, miodem i oliwą. Stałaś się bardzo, bardzo piękną, zdolną do królowania.",
      "Twoje imię rozeszło się wśród narodów ze względu na twoją piękność, bo była ona doskonała przez Moje ozdoby, którymi cię obdarowałem — wyrocznia Pana, Jahwe.",
      "Ale zaufałaś swej piękności i cudzołożyłaś z powodu swego imienia. Uprawiałaś swój nierząd z każdym przechodzącym. Byłaś dla niego.",
      "Brałaś ze swoich szat, czyniłaś sobie różnobarwne wyżyny i cudzołożyłaś na nich — nie zdarzyło się [to] i nie będzie.",
      "Brałaś przedmioty twoich ozdób z Mojego złota i z Mojego srebra, które ci dałem, robiłaś sobie podobizny męskie i cudzołożyłaś z nimi.",
      "Brałaś swe wzorzyste szaty, okrywałaś je. Moją oliwę i Moje kadzidło kładłaś przed nimi.",
      "Mój chleb, który ci dałem, najprzedniejszą mąkę, oliwę i miód, którymi cię karmiłem, kładłaś przed nimi, żeby były wonią przyjemną — wyrocznia Pana, Jahwe.",
      "Brałaś swoich synów i swe córki, których Mi zrodziłaś i ofiarowałaś ich im na pokarm. Czy mały był twój nierząd?",
      "Ofiarowałaś Moich synów i dawałaś ich na przeprowadzenie [przez ogień] dla nich.",
      "[Czyniąc] wszystkie twe obrzydliwości i twój nierząd nie pamiętałaś na dni swej młodości, gdy byłaś naga i goła, gdy wiłaś się w twojej krwi.",
      "I stało się, po całej twojej złośliwości — biada, biada ci! — wyrocznia Pana, Jahwe —",
      "zbudowałaś sobie altanki, zrobiłaś sobie wyżyny na każdym placu,",
      "na każdym skrzyżowaniu dróg zbudowałaś twe wyżyny. Kalałaś twoją piękność, oddawałaś się każdemu przechodniowi i mnożyłaś swój nierząd.",
      "Cudzołożyłaś z synami Egiptu, z sąsiadami twoimi o wielkim ciele i mnożyłaś swój nierząd, żeby Mnie do gniewu doprowadzić.",
      "Oto wyciągnąłem Moją rękę przeciw tobie. Zmniejszyłem to, co ci się należało. Wydałem cię na żądzę nienawidzących cię córek filistyńskich, wstydzących się twojego niecnego postępowania.",
      "Cudzołożyłaś z synami Asyrii dlatego, że byłaś nienasycona. Cudzołożyłaś z nimi i także się nie nasyciłaś.",
      "Pomnożyłaś twój nierząd w ziemi kupców, w Chaldei, ale tym także się nie nasyciłaś.",
      "O, jak roznamiętnione było twoje serce — wyrocznia Pana, Jahwe — w czynieniu tego wszystkiego, w czynach bezwstydnej kobiety rozpustnej,",
      "w budowaniu twoich altanek na każdym skrzyżowaniu dróg. Twoje wyżyny czyniłaś na każdym placu. Gardząc zapłatą, nie byłaś jak nierządnica.",
      "Kobieta cudzołożąca zamiast swego męża bierze obcych.",
      "Każdej nierządnicy dają zapłatę, ty zaś dawałaś twoją zapłatę każdemu twojemu kochankowi i pozyskiwałaś ich, żeby przychodzili do ciebie zewsząd, by uprawiać nierząd z tobą.",
      "Z tobą w twoim nierządzie było inaczej niż u kobiet. Z tobą nie chciano cudzołożyć. Gdy ty dawałaś zapłatę, tobie nie dawano zapłaty. Byłaś przeciwieństwem.",
      "Dlatego, nierządnico, słuchaj słowa Jahwe:",
      "Tak mówi Pan, Jahwe — ponieważ odsłaniałaś swą sromotę, odkrywałaś twoją nagość w twym nierządzie z twoimi kochankami i ze wszystkimi obrzydliwymi twoimi bałwanami przez krew twoich synów, których im ofiarowałaś,",
      "oto dlatego Ja zbiorę wszystkich twoich kochanków, którzy ci się podobali, wszystkich których kochałaś, wszystkich których nienawidziłaś, zgromadzę ich przeciw tobie zewsząd. Odkryję twoją nagość przed nimi i zobaczą całą twoją nagość.",
      "Będę cię sądził według praw o cudzołożnicach, o rozlewających krew i wymierzę ci krew, oburzenie i zapalczywość.",
      "Wydam cię w ich ręce. Zburzą twoje altanki, rozwalą twoje wyżyny, ograbią cię z twoich szat, zabiorą przedmioty twoich ozdób i pozostawią cię nagą i gołą.",
      "Zwołają przeciw tobie zgromadzenie, obrzucą cię kamieniami i rozsiekają cię swoimi mieczami.",
      "Domy twoje spalą ogniem. Odbędą nad tobą sądy na oczach licznych kobiet. I sprawię, że zaprzestaniesz cudzołóstwa i nie będziesz już także więcej dawać zapłaty.",
      "Uśmierzę Moje oburzenie na tobie i odstąpi od ciebie Moja zapalczywość. Uspokoję się i nie będę się więcej gniewał.",
      "Ponieważ nie pamiętałaś na dni swej młodości, ale pobudzałaś Mnie tym wszystkim do gniewu, więc również Ja złożę twe postępowanie na twoją głowę — wyrocznia Pana, Jahwe. Nie będziesz czynić tych podłości ponad wszystkie twe obrzydliwości.",
      "Oto każdy wyśmiewający cię będzie szydził, mówiąc: Jaka matka, taka jej córka.",
      "Córko twej matki, ty porzuciłaś twojego męża i twoje dzieci. Ty jesteś siostrą twoich sióstr, które porzuciły swoich mężów i swoje dzieci. Waszą matką była Hetytka, a waszym ojcem był Amoryta.",
      "Twoją starszą siostrą jest Samaria, ona i jej córki mieszkające po twojej lewej stronie. Twoją siostrą młodszą od ciebie, która mieszka po twojej prawej stronie, jest Sodoma i jej córki.",
      "Nie szłaś ich drogami i nie czyniłaś ich obrzydliwości. Ale krótko potem stałaś się gorszą od nich w całym swym postępowaniu.",
      "Żyję Ja — wyrocznia Pana, Jahwe — twoja siostra Sodoma, ona i jej córki nie czyniły tak, jak ty i twoje córki.",
      "Oto taka była wina Sodomy, twojej siostry i jej córek: pycha, obfitość chleba i beztroski spokój, jaki miały ona i jej córki, ale nie wsparły ubogiego i potrzebującego.",
      "Były wyniosłe i czyniły obrzydliwość przede Mną. Odrzuciłem je, jak widziałaś.",
      "Samaria nie popełniła połowy twoich grzechów. Bardziej od niej mnożyłaś twe obrzydliwości. Usprawiedliwiłaś swe siostry przez wszystkie twoje obrzydliwości, które popełniłaś.",
      "Więc także ty znoś swoją hańbę, bo rozstrzygnęłaś na korzyść twoich sióstr przez swoje grzechy, które popełniłaś bardziej obrzydliwie niż one. Sprawiedliwsze są od ciebie. Wstydź się więc także ty i znoś twą hańbę przez usprawiedliwienie swych sióstr.",
      "Ale zmienię ich los. Los Sodomy i jej córek oraz los Samarii i jej córek. Zmienię też twój los pośród nich,",
      "abyś znosiła swą hańbę i była upokorzona za wszystko, co czyniłaś, sprawiając im pociechę.",
      "Twoja siostra Sodoma i jej córki wrócą do ich pierwotnego stanu, Samaria i jej córki wrócą do ich pierwotnego stanu. Ty i twoje córki wrócicie do waszego pierwotnego stanu.",
      "Czy twoja siostra Sodoma nie była przedmiotem obmowy w twoich ustach w dniu twej pychy,",
      "zanim okazała się twoja nieprawość? Podobnie teraz jesteś hańbą dla córek Edomu i wszystkich jego sąsiadów, córek filistyńskich, które cię lekceważą wokoło.",
      "Będziesz dźwigać twoją podłość i twoje obrzydliwości — wyrocznia Jahwe.",
      "Albowiem tak mówi Pan, Jahwe: Uczynię ci tak, jak postąpiłaś, gdy wzgardziłaś przysięgą, żeby złamać przymierze.",
      "Ale Ja będę pamiętał o Moim przymierzu z tobą w dniach twojej młodości i zawrę z tobą wieczne przymierze.",
      "Przypomnisz sobie swe postępowanie i zawstydzisz się, gdy weźmiesz twe siostry starsze od ciebie i młodsze od ciebie. Dam je tobie za córki, ale nie ze względu na twoje przymierze.",
      "Ja zawrę Moje przymierze z tobą i poznasz, że Ja jestem Jahwe.",
      "Abyś sobie przypomniała, zawstydziła się i nie otwierała więcej swoich ust z powodu twej hańby, gdy wybaczę ci wszystko, co uczyniłaś” — wyrocznia Pana, Jahwe."
    ],
    [
      "Jahwe skierował do mnie słowo, mówiąc:",
      "„Synu człowieczy, zadaj zagadkę, powiedz przypowieść domowi Izraela",
      "i mów: Tak mówi Pan, Jahwe — Wielki orzeł o wielkich skrzydłach, długich piórach, pokryty różnobarwnym pierzem przyleciał nad Liban i wziął wierzchołek cedru.",
      "Ułamał czubek jego latorośli, przyniósł go do ziemi handlarzy i złożył go w mieście kupców.",
      "Wziął z nasienia kraju i dał je na pole zasiewu. Wziął nad obfite wody, [jak] wierzbę je umieścił.",
      "Puściło pędy i stało się winoroślą, bujną, niskopienną, która kierowała swe gałęzie ku niemu. Swoje korzenie miała pod sobą. I stała się winnym krzewem. Dała konary i puściła gałązki.",
      "Był inny, wielki orzeł o wielkich skrzydłach i licznych piórach. Oto ten winny krzew ku niemu zwrócił swe korzenie i swe gałęzie skierował ku niemu, żeby go lepiej zraszał niż pole gdzie go zasadzono.",
      "Na dobrym polu, nad obfitymi wodami był posadzony, żeby wypuszczał pędy i dawał owoce, aby był wspaniałym winnym krzewem.",
      "Głoś: Tak mówi Pan, Jahwe — Rozwinie się? Czy nie wyrwie jego korzeni, jego owoców nie oberwie i uschną wszystkie młode jego pędy? Uschnie! Nie posłuży się mocnym ramieniem i licznym narodem, żeby go pozbawić jego korzeni.",
      "Oto posadzony, czy rozwinie się? Czy, gdy uderzy nań wiatr wschodni, na pewno nie uschnie? Uschnie na polu, gdzie był posadzony?”",
      "Jahwe skierował do mnie słowo, mówiąc:",
      "„Powiedz — proszę — domowi przekornemu, czy nie wiecie, co znaczą te rzeczy? Powiedz: Oto król Babilonu przybył do Jerozolimy i wziął jej króla i jej książąt. Przyprowadził ich do siebie do Babilonu.",
      "Wziął z nasienia królewskiego, zawarł z nim przymierze, odebrał od niego przysięgę i przedniejszych kraju uprowadził,",
      "aby królestwo było słabe, żeby się nie podniósł, by zachował jego przymierze, żeby trwało.",
      "Ale zbuntował się przeciw niemu, bo wysłał swych posłów do Egiptu, żeby mu dał konie i wiele ludzi. Czy mu się powiedzie? Czy uniknie [kary] ten, który to uczynił? Złamał przymierze. Czy uniknie?",
      "Żyję Ja — wyrocznia Pana, Jahwe — w siedzibie króla, który go uczynił władcą, ponieważ zlekceważył przysięgę, ponieważ złamał przymierze z nim, umrze w Babilonie.",
      "Faraon nie wspomoże go w wojnie wielką armią i licznym tłumem, gdy usypią wał i zbudują szaniec dla zagłady wielu ludzi.",
      "Zlekceważył przysięgę, żeby złamać przymierze. Oto przyłożył swą rękę i wszystko to uczynił. Nie uniknie.",
      "Dlatego tak mówi Pan, Jahwe: Żyję Ja! Moją przysięgę, którą zlekceważył, i Moje przymierze, które złamał, złożę na jego głowę.",
      "Zastawię na niego Moją sieć i zostanie schwytany w Moje sidło. Zaprowadzę go do Babilonu i tam go osądzę za jego niewierność, której się dopuścił względem Mnie.",
      "Wszyscy jego doborowi z całego jego wojska padną od miecza, a pozostali będą rozproszeni na wszystkie wiatry. I poznacie, że Ja, Jahwe, powiedziałem.",
      "Tak mówi Pan, Jahwe: Ja wezmę z wierzchołka wyniosłego cedru i umieszczę. Z czubka jego młodej latorośli odłamię i Ja posadzę, na wyniosłej, masywnej górze,",
      "na wysokiej górze Izraela ją posadzę. Wypuści pędy i wyda owoc. Stanie się cedrem wspaniałym. Pod nim będą się gnieździć wszystkie ptaki wszelkiego rodzaju. W cieniu jego gałęzi będą mieszkać.",
      "I poznają wszystkie drzewa polne, że Ja, Jahwe, uniżam drzewo wysokie, wywyższam drzewo niskie. Sprawiam, że usycha drzewo zielone, a zakwita drzewo suche. Ja, Jahwe, powiedziałem i wykonam”."
    ],
    [
      "Jahwe skierował do mnie słowo, mówiąc:",
      "Dlaczego wy powtarzacie to przysłowie o ziemi Izraela mówiąc: Ojcowie jedzą niedojrzałe grono, a dzieciom zęby cierpną.",
      "Żyję Ja — wyrocznia Pana, Jahwe — nie będziecie więcej mówić tego przysłowia w Izraelu.",
      "Oto każde życie jest Moje. Tak życie ojca, jak życie syna, są Moje. Ta osoba, która grzeszy, ta umrze.",
      "Mąż, który jest sprawiedliwy, wykonuje prawo i sprawiedliwość,",
      "nie je na wyżynach, nie podnosi swych oczu ku bałwanom domu Izraela, żony swego bliźniego nie gwałci, do kobiety nieczystej nie zbliża się,",
      "nikogo nie uciska, zwraca zastaw dłużnikowi, nie dokonuje grabieży, daje swój chleb głodnemu, nagiego przyodziewa,",
      "nie uprawia lichwy, nie pobiera procentu, odwraca swoją rękę od nieprawości, daje prawdziwy wyrok w stosunku jednego człowieka do drugiego,",
      "postępuje według Moich nakazów, przestrzega Moich praw, żeby czynić prawość, ten jest sprawiedliwy. Na pewno będzie żył — wyrocznia Pana, Jahwe.",
      "Lecz zrodzi syna gwałtownika, który rozlewa krew, popełnia jedno z tych [przestępstw],",
      "on zaś [ojciec] nie uczynił żadnej z tych rzeczy — jeśli więc na wyżynach je, żonę swego bliźniego gwałci,",
      "ubogiego i potrzebującego uciska, dokonuje grabieży, nie zwraca zastawu, ku bałwanom podnosi swe oczy, czyni obrzydliwość,",
      "uprawia lichwę i pobiera procent, na pewno nie będzie żył. Wszystkie te obrzydliwości popełniał, na pewno umrze. Jego krew spadnie na niego.",
      "I oto zrodził syna. Zobaczył on wszystkie grzechy swego ojca, które popełnił. Zobaczył i nie uczynił nic podobnego.",
      "Nie je na górach, nie podnosi oczu ku bałwanom domu Izraela, nie gwałci żony swego bliźniego,",
      "nikogo nie uciska, nie bierze zastawu, nie dokonywa grabieży, daje swój chleb głodnemu, przyodziewa szatą nagiego,",
      "odwraca swą rękę od nieprawości, nie pobiera lichwy i procentu, spełnia Moje prawo i postępuje według Moich nakazów, on nie umrze z winy swego ojca. Na pewno będzie żył.",
      "Ponieważ jego ojciec stosował przemoc, dopuszczał się grabieży, czynił to, co nie było dobre pośród swego ludu, oto umrze z własnej winy.",
      "Mówicie: Dlaczego syn nie ponosi winy ojca? Syn pełnił prawo i sprawiedliwość. Przestrzegał wszystkich Moich nakazów i spełniał je. Na pewno będzie żył.",
      "Osoba, która grzeszy, ta umrze. Syn nie poniesie winy ojca, ojciec nie poniesie winy syna. Sprawiedliwego spotka sprawiedliwość, a bezbożność spadnie na bezbożnego.",
      "Bezbożny, który odwróci się od wszystkich swoich grzechów, które popełniał i będzie strzegł wszystkich Moich nakazów, będzie spełniał prawo i sprawiedliwość, na pewno będzie żył, nie umrze.",
      "Wszystkie jego przestępstwa, które popełnił, nie będą mu pamiętane. Będzie żył przez swą sprawiedliwość, którą czynił.",
      "Czy rzeczywiście pragnę śmierci bezbożnego — wyrocznia Pana, Jahwe? Czy nie jego odwrócenia się od jego postępowania, żeby żył?",
      "Gdy sprawiedliwy odwróci się od swej sprawiedliwości, popełni nieprawość i będzie czynił wszystkie obrzydliwości, których dopuszcza się bezbożny, będzie żył? Cała jego sprawiedliwość, którą czynił, nie będzie pamiętana. Przez swoją niewierność, której się dopuścił, przez swój grzech, którym zgrzeszył, przez nie umrze.",
      "Mówicie: Nie jest słuszne postępowanie Pana. Słuchajcie — proszę — domu Izraela: Czy Moje postępowanie nie jest słuszne, czy wasze postępowanie nie jest słuszne?",
      "Gdy sprawiedliwy odwróci się od swej sprawiedliwości i będzie czynił bezprawie, a umrze, z powodu bezprawia, które czynił, umrze.",
      "Gdy bezbożny odwróci się od swej bezbożności, którą czynił i będzie pełnił prawo i sprawiedliwość, ona zachowa swoje życie.",
      "Zobaczył i odwrócił się od wszystkich swoich przestępstw, które czynił, na pewno będzie żył, nie umrze.",
      "Powiedział dom Izraela: Postępowanie Pana nie jest słuszne. Czy Moje postępowanie nie jest słuszne, domu Izraela, czy wasze postępowanie nie jest słuszne?",
      "Dlatego każdego z was, domu Izraela, według jego postępowania osądzę — wyrocznia Pana, Jahwe. Wróćcie! Odwróćcie się od wszystkich waszych przestępstw. Niech nie będą dla was okazją do grzechu.",
      "Odrzućcie od siebie wszystkie wasze przestępstwa, którymi buntowaliście się i uczyńcie sobie nowe serce i nowego ducha. Dlaczego umieracie, domu Izraela?",
      "Bo nie pragnę śmierci tego, który umiera — wyrocznia Pana, Jahwe. Nawróćcie się, abyście żyli."
    ],
    [
      "A ty podnieś lament nad książętami Izraela",
      "i powiesz: Jakąż lwicą była twoja matka wśród lwów! Leżała wśród lwiąt i karmiła swe szczenięta.",
      "Odchowała jedno ze swych szczeniąt. Stało się młodym lwem. Nauczył się chwytać zdobycz, pożerał ludzi.",
      "Posłyszały o nim narody. W ich dół został schwytany. Zaprowadzono go w kajdanach do kraju egipskiego.",
      "Zobaczyła, że daremnie czeka. Zgasła jej nadzieja. Wzięła więc inne ze swych szczeniąt i uczyniła młodym lwem.",
      "Wszedł między lwy, stał się młodym lwem. Nauczył się chwytać zdobycz, pożerał ludzi.",
      "Burzył ich pałace i miasta pustoszył. Drżał kraj i to, co go napełnia, od głosu jego ryku.",
      "Zebrały się przeciw niemu narody z sąsiednich prowincji. Zastawili na niego swe sieci. W ich dół został schwytany.",
      "Osadzono go w klatce w kajdanach, zaprowadzono go do króla Babilonu i umieszczono w twierdzach, żeby głosu jego więcej nie słyszano na górach izraelskich.",
      "Twoja matka była jak winorośl w swej winnicy. Nad wodami zasadzona, była owocodajna i rozłożysta z powodu obfitości wód.",
      "Miała mocne konary na berła dla władców. Górowała swym wzrostem pośród gałęzi. Była widoczna przez swą wysokość, przez liczne swe gałęzie.",
      "Została wyrwana w złości, na ziemię rzucona. Wiatr wschodni zwarzył jej owoce. Jej mocny konar został oderwany i uschnął. Ogień go strawił.",
      "A teraz jest zasadzona na pustyni, w krainie suszy i pragnienia.",
      "Ogień wyszedł z konaru i strawił jej gałęzie oraz jej owoce. I nie było w niej mocnego konaru, berła do władania. Jest to lamentacja. Stanie się pieśnią żałobną."
    ],
    [
      "Stało się siódmego roku, w piątym [miesiącu], dziesiątego [dnia] miesiąca, przyszli mężowie spośród starszyzny Izraela dla zasięgnięcia rady Jahwe i usiedli przede mną.",
      "Jahwe skierował do mnie słowo, mówiąc:",
      "„Synu człowieczy, przemów do starszyzny Izraela i powiedz im: Tak mówi Pan, Jahwe — czy wy przyszliście, żeby się Mnie radzić? Żyję Ja — nie pozwolę, żebyście się Mnie radzili — wyrocznia Pana, Jahwe.",
      "Czy będziesz ich sądził? Czy będziesz sądził, synu człowieczy? Daj im poznać obrzydliwość ich ojców.",
      "Powiesz im: Tak mówi Pan, Jahwe — w dniu, kiedy wybrałem Izraela, przysiągłem potomkom domu Jakuba i dałem się im poznać w ziemi egipskiej. Przysiągłem im mówiąc: Ja jestem Jahwe, wasz Bóg.",
      "W tym dniu przysiągłem im, że ich wyprowadzę z kraju egipskiego do kraju, który im wyszukałem, który płynie mlekiem i miodem. Jest on najwspanialszy ze wszystkich krajów.",
      "I powiedziałem im: Niech każdy odrzuci ohydy swoich oczu, niech się nie plami egipskimi bałwanami. Ja jestem Jahwe, wasz Bóg.",
      "Ale zbuntowali się przeciw Mnie i nie chcieli Mnie słuchać. Nikt nie odrzucił ohydy swych oczu i bałwanów egipskich nie porzucili. Postanowiłem więc wylać na nich Moje oburzenie, dopełnić na nich Mój gniew w kraju egipskim.",
      "Działałem ze względu na Moje imię, żeby nie było bezczeszczone przed oczyma narodów, wśród których oni byli, bo dałem się im poznać na ich oczach, gdy ich wyprowadziłem z kraju egipskiego.",
      "Wyprowadziłem ich z egipskiego kraju i wprowadziłem ich na pustynię.",
      "Dałem im Moje nakazy, nauczyłem ich Moich praw, które gdy człowiek wypełni, będzie przez nie żył.",
      "Dałem im też Moje szabaty, aby były znakiem między Mną a między nimi, żeby poznano, że Ja jestem Jahwe, który ich uświęca.",
      "Ale dom Izraela zbuntował się przeciw Mnie na pustyni. Nie postępowali według Moich nakazów, wzgardzili Moimi prawami, które gdy człowiek wypełni, będzie przez nie żył. Bardzo znieważyli Moje szabaty. Postanowiłem więc wylać na nich Moje oburzenie na pustyni, żeby ich zgładzić.",
      "Działałem ze względu na Moje imię, żeby nie było bezczeszczone przed oczyma narodów, na oczach których ich wyprowadziłem.",
      "Ja właśnie przysiągłem im na pustyni, że ich nie wprowadzę do kraju, który im dałem, który płynie mlekiem i miodem, jest najwspanialszy ze wszystkich krajów,",
      "ponieważ wzgardzili Moimi prawami, nie postępowali według Moich nakazów i znieważali Moje szabaty, ich serce bowiem poszło za ich bałwanami.",
      "Lecz Moje oko ulitowało się nad nimi. Żeby ich nie wygubić, nie dokonałem ich zagłady na pustyni.",
      "Powiedziałem do ich synów na pustyni: Nie idźcie za nakazami waszych ojców, nie przestrzegajcie ich zwyczajów i nie plamcie się ich bałwanami.",
      "Ja jestem Jahwe, wasz Bóg. Postępujcie według Moich nakazów, przestrzegajcie Moich praw i wypełniajcie je.",
      "Święćcie Moje szabaty. Niech będą one znakiem między Mną a między wami, żeby poznano, że Ja jestem Jahwe, wasz Bóg.",
      "Ale synowie zbuntowali się przeciw Mnie. Nie postępowali według Moich nakazów, nie przestrzegali Moich praw, żeby je wypełniać, które gdy człowiek wypełni, będzie przez nie żył, i znieważali Moje szabaty. Postanowiłem więc wylać na nich Moje oburzenie i dopełnić na nich Mój gniew na pustyni.",
      "Ale odwróciłem Moją rękę. Działałem ze względu na Moje imię, żeby nie było bezczeszczone przed oczyma narodów, na oczach których ich wyprowadziłem.",
      "Ja właśnie przysiągłem im na pustyni, że ich rozproszę pomiędzy narody i rozrzucę ich po krajach,",
      "bo praw Moich nie wypełniali, Moimi nakazami wzgardzili, szabaty Moje znieważali i ku bałwanom ich ojców kierowali swe oczy.",
      "Więc Ja także dałem im nakazy, które nie były dobre, i prawa, według których nie mogli żyć.",
      "Splamiłem ich darami, gdy przeprowadzali [przez ogień] każde pierworodne dziecię, żeby ich przerazić, aby poznali, że Ja jestem Jahwe.",
      "Dlatego przemów do domu Izraela, synu człowieczy, i powiesz im: Tak mówi Pan, Jahwe — jeszcze tym znieważyli Mnie wasi ojcowie, że byli wobec Mnie niewierni.",
      "Wprowadziłem ich do kraju, który przysiągłem, że im go dam. [Gdy] zobaczyli każdy wysoki pagórek lub każde rozłożyste drzewo, tam zabijali swoje krwawe ofiary, tam składali obrażające dary, tam kładli wonność swego zadowolenia i tam wylewali swe płynne ofiary.",
      "Mówiłem do nich: Co to za wyżyna, na którą chodzicie? — nazywa się ją wyżyną aż do tego dnia.",
      "Dlatego powiedz domowi Izraela: Tak mówi Pan, Jahwe — czy wy się nie plamicie idąc drogą waszych ojców i cudzołożąc z ich ohydami?",
      "Przez składanie waszych darów, przez przeprowadzanie przez ogień waszych synów plamicie się wszystkimi waszymi bałwanami aż do dziś i chcecie się Mnie radzić, domu Izraela? Żyję Ja — wyrocznia Pana, Jahwe — nie będziecie się Mnie radzić.",
      "Na pewno nie stanie się to, co przyszło wam na myśl, że mówicie: Będziemy jak narody, jak plemiona krajów, żeby oddawać cześć drewnu i kamieniowi.",
      "Żyję Ja, wyrocznia Pana, Jahwe — będę panował nad wami mocną ręką, wyciągniętym ramieniem i okazanym oburzeniem.",
      "Wyprowadzę was spośród narodów, zbiorę was z krajów, do których zostaliście rozproszeni, mocną ręką, wyciągniętym ramieniem i okazanym oburzeniem.",
      "Zaprowadzę was na pustynię narodów i tam będę was sądził twarzą w twarz,",
      "jak sądziłem waszych ojców na pustyni kraju egipskiego, tak będę was sądził — wyrocznia Pana, Jahwe.",
      "Sprawię, że przejdziecie pod rózgą i odliczę was.",
      "Wyłączę spośród was buntowników i tych, którzy są przeciw Mnie. Wyprowadzę ich z kraju ich zamieszkania, ale do ziemi Izraela nie wejdą. I poznacie, że Ja jestem Jahwe.",
      "Wam zaś, domu Izraela, tak mówi Pan, Jahwe: Chodźcie! Niech każdy odrzuci swoje bałwany. Czy nie usłuchacie Mnie? Nie bezcześćcie więcej Mojego świętego imienia przez wasze dary i wasze bałwany,",
      "bo na Mojej świętej górze, na wysokiej górze Izraela — wyrocznia Pana, Jahwe — tam będzie Mi służył cały dom Izraela, wszyscy w kraju. Tam łaskawie ich przyjmę. Tam będę szukał waszych danin, pierwocin waszych ofiar ze wszystkimi waszymi świętymi darami.",
      "W woni zadowolenia przyjmę was łaskawie, gdy wyprowadzę was z narodów i zbiorę was z krajów, w których zostaliście rozproszeni. Okażę się święty w was przed oczyma narodów.",
      "Poznacie, że Ja jestem Jahwe, gdy wprowadzę was do ziemi Izraela, do kraju, który przysiągłem, że dam go waszym ojcom.",
      "Tam będziecie wspominać wasze postępowanie i wszystkie wasze czyny, którymi się splamiliście. Będziecie się brzydzić wobec siebie wszystkimi waszymi przewrotnościami, które czyniliście.",
      "Poznacie, że Ja jestem Jahwe, gdy postąpię z wami ze względu na Moje imię, a nie według waszego przewrotnego postępowania i waszych niegodziwych czynów, domu Izraela” — wyrocznia Pana, Jahwe.",
      "Jahwe skierował do mnie słowo, mówiąc:",
      "„Synu człowieczy, zwróć twoją twarz w stronę południa. Przepowiadaj południowi. Prorokuj przeciw lasowi krainy południa.",
      "Powiesz lasowi południa: Słuchaj słowa Jahwe, tak mówi Pan, Jahwe — Oto Ja rozpalę u ciebie ogień i strawi w tobie wszelkie drzewo zielone i wszelkie drzewo uschłe. Nie zgaśnie palący płomień. Spłoną w nim wszystkie osoby od południa aż po północ.",
      "Każde ciało zobaczy, że Ja, Jahwe, podpaliłem go. Nie zgaśnie”.",
      "I powiedziałem: „Ach! Panie, Jahwe, oni mówią o mnie: Czyż on nie mówi przez przypowieści?”"
    ],
    [
      "Jahwe skierował do mnie słowo, mówiąc:",
      "„Synu człowieczy, zwróć twoją twarz ku Jerozolimie. Przepowiadaj przeciw jej sanktuarium, prorokuj przeciw ziemi Izraela.",
      "Powiedz ziemi Izraela: Tak mówi Jahwe — oto Ja jestem przeciw tobie. Wyciągnę Mój miecz z jego pochwy. Zgładzę w tobie sprawiedliwego i bezbożnego.",
      "Ponieważ zgładzę w tobie sprawiedliwego i bezbożnego, dlatego Mój miecz wyjdzie ze swej pochwy przeciw wszelkiemu ciału od południa aż po północ.",
      "Każde ciało pozna, że Ja, Jahwe, wyciągnąłem Mój miecz z jego pochwy. Nie wróci więcej.",
      "A ty, synu człowieczy, stękaj. [Jak] przy złamaniu bioder w bólu będziesz stękał na ich oczach.",
      "I stanie się, że przemówią do ciebie: Dlaczego ty stękasz? Więc powiesz: Na wieść, bo przyjdzie. Każde serce zwątpi, wszystkie ręce opadną, wszelki duch osłabnie i każde kolano rozmięknie. Oto nadchodzi! Staje się” — wyrocznia Pana, Jahwe.",
      "Jahwe skierował do mnie słowo, mówiąc:",
      "„Synu człowieczy, prorokuj i powiesz: Tak mówi Pan, Jahwe — Miecz, miecz wyostrzony, a także odczyszczony.",
      "Wyostrzony, by dokonał mordu. Odczyszczony, żeby dawał błysk. [...]",
      "Dał go do naostrzenia, do trzymania w dłoni. Ten miecz jest wyostrzony, by dać go w rękę mordercy. On jest odczyszczony.",
      "Krzycz i zawodź, synu człowieczy, bo on jest przeciw Mojemu ludowi. On przeciw wszystkim książętom Izraela. Wydani pod miecz są Moim ludem, dlatego uderz w biodro.",
      "Albowiem nastała próba. Dlaczego nie ma się to stać, skoro wzgardziłeś berłem? — wyrocznia Pana, Jahwe.",
      "Ty zatem, synu człowieczy, prorokuj i uderz dłoń w dłoń. Miecz powtórzy trzy razy. Jest to miecz pomordowanych, miecz wielkich morderstw, który ich okrąża,",
      "aby serce stopniało, pomnożyli się ci, co padli. We wszystkich ich bramach postawiłem morderczy miecz. Ach! Zrobiony na błyskanie, wyostrzony na mordowanie.",
      "Bądź ostry po prawej, zwróć się ku lewej, gdzie ostrze twoje przeznaczone.",
      "Ja również uderzę Mą dłonią w Moją dłoń i uśmierzę Moje oburzenie. Ja, Jahwe, powiedziałem”.",
      "Jahwe skierował do mnie słowo, mówiąc:",
      "„Ty, synu człowieczy, wyznacz sobie dwie drogi na przyjście miecza króla Babilonu. Z jednego kraju wyjdą obydwie. Postaw znak, postaw na początku drogi prowadzącej ku miastu.",
      "Drogę wyznaczysz na przyjście miecza do Rabbat, synów Ammona i do Judy, twierdzy w Jerozolimie.",
      "Albowiem król Babilonu stanął na rozstaju dróg, na początku dwóch dróg, żeby dokonać wróżby. Potrząsnął strzałami, zapytał terafim, spojrzał na wątrobę.",
      "W jego prawicy jest los: Jerozolima, żeby otworzyć usta na okrzyk, na podniesienie wrzawy wojennej, na ustawienie taranów pod bramami, na usypanie wału, na zbudowanie szańca.",
      "Dla nich, w ich oczach próżne są wróżby. Oni mają złożoną przysięgę. On zaś pamięta winę, żeby [ich] pojmać.",
      "Dlatego tak mówi Pan, Jahwe: Ponieważ przypomnieliście waszą winę w ujawnieniu waszych wykroczeń i w ukazaniu waszych grzechów we wszystkich waszych czynach, ponieważ przypomnieliście się, będziecie siłą pojmani.",
      "A ty bez czci, bezbożny książę Izraela, którego nadszedł dzień, w czasie końca winy,",
      "tak mówi Pan, Jahwe: Zdejm turban, złóż koronę. Wszystko się zmieni. To, co niskie, będzie wysokie, to, co wysokie, stanie się niskie.",
      "Gruzy, gruzy, gruzy z niej uczynię. Także to się nie stanie, aż przyjdzie ten, do którego należy sąd i jemu dam.",
      "Ty, synu człowieczy, prorokuj i głoś: Tak mówi Pan, Jahwe, przeciw synom Ammona i przeciw ich hańbie. Powiesz: Mieczu, mieczu dobyty na mordowanie, odczyszczony na zagładę, żeby dawać błysk.",
      "Gdy mają dla ciebie próżne widzenia, gdy wróżą ci kłamstwo, by cię położyć na szyję nikczemnych bezbożników, których dzień nadszedł w czasie końca winy,",
      "wróć do swej pochwy. W miejscu, gdzie byłeś stworzony, w kraju twego pochodzenia, będę cię sądził.",
      "Wyleję na ciebie Mój gniew. W ogniu Mojego gniewu przejdę po tobie i wydam cię w ręce nierozumnych ludzi, sprawców zniszczenia.",
      "Będziesz pastwą ognia. Twoja krew będzie pośród kraju. Nie wspomni się ciebie, bo Ja, Jahwe, powiedziałem”."
    ],
    [
      "Jahwe skierował do mnie słowo, mówiąc:",
      "„Ty, synu człowieczy, czy będziesz sądził? Czy będziesz sądził miasto krwi? Oznajmisz mu wszystkie jego obrzydliwości.",
      "Powiesz: Tak mówi Pan, Jahwe — miasto, które rozlewa krew pośród siebie, by przyszedł jego czas, czyni sobie bałwany, żeby się plamić.",
      "Zgrzeszyłoś przez twoją krew, którą rozlałoś. Splamiłoś się przez twoje bałwany, które czyniłoś. Przybliżyłoś dni twoje, przyszłoś do twoich lat, dlatego wydam cię na hańbę narodom i pośmiewisko dla wszystkich krajów.",
      "Ci, którzy są blisko i ci, którzy są daleko od ciebie, będą się wyśmiewać z ciebie, którego imię splamione i wielka przewrotność.",
      "Oto książęta Izraela, każdy według swej mocy znajdują się u ciebie, żeby przelewać krew.",
      "Gardzi się u ciebie ojcem i matką. Czyni się krzywdę cudzoziemcowi pośród ciebie, sierotę i wdowę uciska się u ciebie.",
      "Lekceważysz Moje świętości i bezcześcisz Moje szabaty.",
      "U ciebie są ludzie oszczercy, żeby przelewać krew. U ciebie je się na górach. Podłość czynią pośród ciebie.",
      "U ciebie odkrywa się nagość ojca. U ciebie gwałcą nieczystą przez miesięczną zmazę.",
      "Jeden czyni obrzydliwość z żoną swojego bliźniego, drugi plami przez podłość jego synową, inny zaś u ciebie gwałci swoją siostrę, córkę jego ojca.",
      "U ciebie przyjmuje się podarki, by rozlać krew. Pobierasz lichwę i odsetki. Wyzyskujesz swego bliźniego przez przemoc, a o Mnie zapomniałoś — wyrocznia Pana, Jahwe.",
      "Oto uderzę w Moją dłoń z powodu twojego wyzysku, który czyniłoś i z powodu twojej krwi, która jest pośród ciebie.",
      "Czy ostoi się twoje serce? Czy będą mocne twe ręce w dniach, gdy ja będę działał przeciw tobie? Ja, Jahwe, powiedziałem i wykonam.",
      "Rozproszę cię między narody i rozrzucę cię po krajach. Usunę z ciebie twoją nieczystość.",
      "Zbezcześciłoś się samo w oczach narodów i poznasz, że Ja jestem Jahwe”.",
      "Jahwe skierował do mnie słowo, mówiąc:",
      "„Synu człowieczy, dom Izraela stał się dla Mnie żużlem. Wszyscy oni są miedzią i cyną, żelazem i ołowiem wewnątrz pieca. Stali się żużlem srebra.",
      "Dlatego tak mówi Pan, Jahwe: Ponieważ wy wszyscy staliście się żużlem, dlatego oto Ja zbiorę was wewnątrz Jerozolimy.",
      "Jak zebrane wewnątrz pieca srebro, miedź, żelazo, ołów i cyna, żeby wznieść pod nimi ogień dla stopienia, tak was zbiorę w Moim gniewie i w Moim oburzeniu, umieszczę i stopię.",
      "Zgromadzę was, wzniecę przeciw wam ogień Mojego gniewu i stopicie się wewnątrz niej.",
      "Jak stopione srebro wewnątrz pieca, tak zostaniecie stopieni wewnątrz niej i poznacie, że Ja, Jahwe, wylałem na was Moje oburzenie”.",
      "Jahwe skierował do mnie słowo, mówiąc:",
      "„Synu człowieczy, powiedz mu — ty jesteś krajem nieoczyszczonym, który nie miał deszczu w dniu gniewu,",
      "w którym książęta byli jak ryczący lew, chwytający zdobycz. Pożerali ludzi, grabili majętność i kosztowności, mnożyli w nim jego wdowy.",
      "Jego kapłani łamali Moje prawo, bezcześcili Moje świętości, nie rozróżniali między tym, co święte a nieświęte, nie pouczali, co jest nieczyste, a co czyste, zamykali swe oczy przed Moimi szabatami. Byłem znieważony pośród nich.",
      "Jego książęta byli w nim jak wilki, które chwytają zdobycz dla przelania krwi, dla odbierania życia, żeby wymuszać zysk.",
      "Jego prorocy narzucali sobie tynk, mając próżne widzenia i wróżąc sobie kłamstwo, mówiąc: Tak mówi Pan, Jahwe, a Jahwe nie przemawiał.",
      "Lud kraju wyrządzał krzywdę, dopuszczał się grabieży, gnębił ubogiego i potrzebującego, krzywdził cudzoziemca wbrew prawu.",
      "Szukałem pośród nich człowieka wznoszącego mur, który by stanął w wyłomie przeciw Mnie w obronie kraju, żebym go nie zburzył, i nie znalazłem.",
      "Wylałem więc na nich Mój gniew. W ogniu Mojego gniewu wyniszczę ich. Ich postępowanie położę na ich głowy” — wyrocznia Pana, Jahwe."
    ],
    [
      "Jahwe skierował do mnie słowo, mówiąc:",
      "„Synu człowieczy, były dwie kobiety, córki jednej matki.",
      "Cudzołożyły w Egipcie. W młodości swojej uprawiały nierząd. Tam naciskano ich łono, tam obejmowano ich dziewicze piersi.",
      "Ich imiona: Ohola, starsza, i Oholiba, jej siostra. Zostały Moimi i zrodziły synów i córki. Ich imiona: Samaria — Ohola i Jerozolima — Oholiba.",
      "Ohola należąc do Mnie cudzołożyła. Pożądała swoich kochanków, bliskich Asyryjczyków",
      "ubranych we fioletową purpurę gubernatorów, namiestników wszystkich przystojnych młodzieńców i rycerzy jeżdżących na koniach.",
      "Oddawała się nierządowi z nimi, z wszystkimi wybranymi synami Asyrii i z wszystkimi, których pożądała. Plamiła się ze wszystkimi ich bałwanami.",
      "Od Egiptu nie porzuciła swego nierządu, bo za jej młodości leżeli z nią. Oni obejmowali jej dziewicze piersi i napełniali ją swym nierządem.",
      "Dlatego dałem ją w ręce jej kochanków, w ręce synów Asyrii, których pożądała.",
      "Oni odkryli jej nagość, zabrali jej synów i jej córki. Ją zaś mieczem zamordowali. Stała się przestrogą dla kobiet. Odbyto nad nią sądy.",
      "Widziała [to] jej siostra Oholiba, ale swą pożądliwość więcej od niej znieprawiła i swój nierząd bardziej niż nierząd jej siostry.",
      "Pożądała synów Asyrii, gubernatorów, namiestników, bliskich ubranych wytwornie, rycerzy jeżdżących na koniach, wszystkich przystojnych młodzieńców.",
      "Zobaczyłem, że splamiła się. Postępowanie obu było jednakie.",
      "Lecz swój nierząd posunęła dalej. Gdy zobaczyła mężów wyrytych na ścianie, podobizny Chaldejczyków namalowane czerwienią,",
      "którzy byli opasani pasami na biodrach, mieli upięte turbany na głowach, wszystkich wyglądających na dostojnych wojowników, podobnych do Babilończyków, którzy pochodzą z kraju chaldejskiego,",
      "pożądała ich od wejrzenia swych oczu i wysłała posłańców do nich do Chaldei.",
      "Przybyli do niej synowie Babilonu na łoże miłości i splamili ją swym nierządem. Splamiła się z nimi, ale obrzydziła ich sobie.",
      "Ukazała swój nierząd i odkryła swą nagość. Obrzydziłem ją sobie tak, jak obrzydziłem sobie jej siostrę.",
      "Mnożyła swój nierząd, żeby sobie przypomnieć dni swojej młodości, gdy cudzołożyła w kraju egipskim.",
      "Pożądała ich rozpustników, których ciało jest jak ciało osłów, a ich upływ jak upływ koni.",
      "Powróciłaś do podłości twojej młodości, gdy w Egipcie obejmowano twe piersi, ażeby naciskać twoje młode łono.",
      "Dlatego, Oholibo, tak mówi Pan, Jahwe: Oto Ja pobudzę przeciw tobie twych kochanków, których sobie obrzydziłaś, i sprowadzę ich zewsząd przeciw tobie.",
      "Synów Babilonu i wszystkich Chaldejczyków, Pekod, Szoa i Koa, wszystkich synów Asyrii z nimi, przystojnych młodzieńców, gubernatorów, namiestników, dostojnych wojowników, sławnych, wszystkich jeżdżących na koniach.",
      "Ruszą przeciw tobie zaprzęgi rydwanów, wozy z tłumem narodów. Puklerze, tarcze i szyszaki rozłożą się przeciw tobie wokoło. Przedłożę im sprawę i będą cię sądzili według swoich praw.",
      "Na ciebie zwrócę Moją zapalczywość i postąpią z tobą w oburzeniu. Odetną ci twój nos i twoje uszy. Co z ciebie pozostanie, padnie od miecza. Oni wezmą twoich synów i twe córki, a co z ciebie pozostanie, strawi ogień.",
      "Ograbią cię z twoich szat i zabiorą przedmioty twojej ozdoby.",
      "Położę kres twoim podłościom u ciebie i twojemu nierządowi z kraju egipskiego. Nie podniesiesz twoich oczu ku nim i nie wspomnisz więcej Egiptu.",
      "Bo tak mówi Pan, Jahwe: Oto Ja dam cię w rękę tych, których nienawidzisz, w rękę tych, których sobie obrzydziłaś.",
      "Będą się odnosić do ciebie z nienawiścią. Zabiorą ci twój dorobek, zostawią cię nagą i gołą. Ukaże się nagość twojego nierządu, twojej podłości i twoich cudzołóstw.",
      "Uczynią ci to za twój nierząd, na wzór narodów za to, żeś się splamiła z ich bałwanami.",
      "Poszłaś drogą twojej siostry. Dam ci więc jej kielich w twoją rękę.",
      "Tak mówi Pan, Jahwe: Będziesz pić kielich twojej siostry głęboki i obszerny — staniesz się pośmiewiskiem i szyderstwem — o wielkiej pojemności.",
      "Upojeniem i smutkiem będziesz napełniona. Kielich zgrozy i opuszczenia, kielich twojej siostry Samarii",
      "będziesz pić i wychylisz. Jego skorupy zgryziesz i piersi twe poranisz, bo Ja powiedziałem — wyrocznia Pana, Jahwe.",
      "Dlatego tak mówi Pan, Jahwe: Ponieważ zapomniałaś o Mnie i rzuciłaś Mnie poza plecy, także więc i ty znoś twe podłości i twój nierząd”.",
      "Jahwe powiedział mi: „Synu człowieczy, czy będziesz sądził Oholę i Oholibę? Oznajmij im ich obrzydliwości,",
      "bo cudzołożyły. Krew jest na ich rękach. Cudzołożyły ze swymi bałwanami. Także swoich synów, których Mi zrodziły, przeprowadzały [przez ogień] na żer.",
      "I jeszcze to Mi czyniły: Splamiły Moje sanktuarium w owym dniu i zbezcześciły Moje szabaty.",
      "Gdy zabiły swych synów dla swoich bałwanów, weszły do Mojego sanktuarium w tym dniu, aby je zbezcześcić. Tak oto czyniły wewnątrz Mojego domu.",
      "Także gdy posłały do mężów pochodzących z daleka, do których został posłany poseł, i oto przybyli, [ci] dla których się myłaś, barwiłaś swe oczy i ubierałaś ozdoby.",
      "Leżałaś na wytwornym łożu, przed tobą był nakryty stół i stawiałaś na nim Moje kadzidło i Moją oliwę.",
      "Wrzawa beztroskiego tłumu była u niej z powodu mnóstwa ludzi. Do [tych] mężów [zaliczali się] sprowadzeni pijacy z pustyni. Kładli bransolety na swe ręce i ozdobny diadem na swe głowy.",
      "Powiedziałem do zniszczonej nierządem: Teraz i ona będzie się oddawać cudzołóstwu.",
      "Przychodzono do niej, jak przychodzi się do nierządnej kobiety. Tak przychodzili do Oholi i Oholiby, kobiet rozpustnych.",
      "Sprawiedliwi mężowie będą je sądzili według prawa o cudzołożnicach i według prawa o przelewających krew, bo są one cudzołożnicami i krew jest na ich rękach.",
      "Albowiem tak mówi Pan, Jahwe: Zwoła się przeciw nim zgromadzenie i zostaną wydane na utrapienie i na łup.",
      "Zgromadzenie ukamienuje je kamieniami i rozsieka je swymi mieczami. Wymordują ich synów oraz ich córki, a domy ich ogniem spalą.",
      "Sprawię, że ustanie podłość w kraju. Wszystkie kobiety otrzymają przestrogę i nie będą naśladować waszej podłości.",
      "Spadną na was wasze podłości. Będziecie znosić grzechy waszych bałwanów i poznacie, że Ja jestem Pan, Jahwe”."
    ],
    [
      "Jahwe skierował do mnie słowo w dziewiątym roku, dziesiątego miesiąca, w dziesiątym [dniu] miesiąca, mówiąc:",
      "„Synu człowieczy zapisz sobie datę dzisiejszą, ten właśnie dzień. W tym właśnie dniu król babiloński obiegł Jerozolimę.",
      "Ułóż przypowieść dla domu przekornego i powiesz im: Tak mówi Pan, Jahwe — Postaw kocioł, postaw, a także wody wlej do niego.",
      "Włóż do niego kawałki, wszystkie dobre kawałki: udziec i łopatkę. Napełnij najlepszymi kośćmi.",
      "Weź najlepsze z trzody. Ułóż także drzewo pod nim. Ugotuj jego kawałki. Niech ugotują się w nim także jego kości.",
      "Dlatego tak mówi Pan, Jahwe: Biada miastu krwi! Kotłowi, na którym jest rdza i rdza jego nie zeszła z niego. Kawałek po kawałku wyjmuj z niego. Nie padł nań los,",
      "bo wewnątrz niego jest krew. Na powierzchni skały położył ją. Nie rozlał jej po ziemi, żeby jej proch nie przykrył,",
      "by wzbudzić oburzenie, aby dokonać zemsty. Zostawiłem jego krew na powierzchni skały, żeby nie była przykryta.",
      "Dlatego tak mówi Pan, Jahwe: Biada miastu krwi! Ja również ułożę wielki stos.",
      "Nagromadź drzewa, rozpal ogień, gotuj mięso, zamieszaj przyprawę. Niech się kości spalą.",
      "Zatrzymaj na żarze pusty, żeby się rozgrzał, jego miedź się rozżarzyła, stopiła się w nim jego nieczystość, zniszczała jego rdza.",
      "Daremny trud podjął. Nie zejdzie z niego liczna jego rdza, [nawet] w ogniu jego rdza.",
      "Podłość twojej nieczystości. Ponieważ chciałem cię oczyścić, a nie oczyściłaś się z twojej nieczystości, nie oczyścisz się więcej, aż uśmierzę na tobie Moje oburzenie.",
      "Ja, Jahwe, powiedziałem: Przyjdzie! Uczynię! Nie zaniedbam, nie przebaczę, nie będę żałował. Osądzę cię według twojego postępowania i według twoich czynów” — wyrocznia Pana, Jahwe.",
      "Jahwe skierował do mnie słowo, mówiąc:",
      "„Synu człowieczy, oto Ja zabieram ci przez nagłą śmierć radość twoich oczu. Nie będziesz się smucił, nie będziesz płakał i nie będziesz ronił twoich łez.",
      "Wzdychaj, milcz. Nie czyń żałoby po zmarłych. Zawiąż sobie twój turban, nałóż sobie sandały na twoje nogi, nie zakrywaj sobie brody i nie jedz chleba żałoby”.",
      "Przemawiałem do ludu rano, a wieczorem zmarła moja żona. Uczyniłem rano, jak mi zostało polecone.",
      "I rzekł do mnie lud: „Czy nie oznajmisz nam, co nam [zapowiadają] te rzeczy, które ty czynisz?”",
      "Powiedziałem im: Jahwe skierował do mnie słowo, mówiąc —",
      "„powiedz domowi Izraela: Tak mówi Pan, Jahwe — oto Ja zbezczeszczę Moje sanktuarium, siłę waszej dumy, radość waszych oczu, tęsknotę waszej duszy. Wasi synowie i wasze córki, których pozostawiliście, zginą od miecza.",
      "I uczynicie tak, jak uczyniłem. Nie okryjecie sobie brody i nie będziecie jeść chleba żałoby.",
      "Turban wasz będzie na waszych głowach i obuwie wasze na waszych nogach. Nie będziecie się smucić, nie będziecie płakać, ale będziecie schnąć z powodu waszych win i będziecie wzdychać jeden do drugiego.",
      "Ezechiel będzie dla was zapowiedzią. Według wszystkiego, co czynił, będziecie czynić, gdy to przyjdzie i poznacie, że Ja jestem Jahwe.",
      "A ty, synu człowieczy, zaiste w dniu, w którym zabiorę im ich moc, radość, ich ozdobę, rozkosz ich oczu i tęsknotę ich duszy ich synów i ich córki,",
      "w tym dniu przyjdzie do ciebie zbieg, żeby [ci] przynieść [tę] wieść [twoim] uszom.",
      "W tym dniu otworzą się twoje usta. Będziesz rozmawiał ze zbiegiem i nie będziesz dłużej niemy. Będziesz dla nich zapowiedzią i poznają, że Ja jestem Jahwe”."
    ],
    [
      "Jahwe skierował do mnie słowo, mówiąc:",
      "„Synu człowieczy, zwróć swe oblicze ku synom Ammona i prorokuj przeciw nim.",
      "Powiesz synom Ammona: Słuchajcie słowa Pana, Jahwe — tak mówi Pan, Jahwe — ponieważ powiedziałeś: Ha! o Moim sanktuarium dlatego, że zostało znieważone; o ziemi izraelskiej, że została spustoszona, oraz o domu Judy, że poszli na wygnanie,",
      "dlatego oto Ja dam ciebie Synom Wschodu w posiadanie. Umieszczą u ciebie swe obozy i założą u ciebie swe siedziby. Oni będą spożywali twoje owoce, oni będą pili twoje mleko.",
      "Zamienię Rabba na pastwisko dla wielbłądów, a osiedla Ammonitów na legowisko owiec i poznacie, że Ja jestem Jahwe.",
      "Albowiem tak mówi Pan, Jahwe: Ponieważ klaskałeś w dłonie, tupałeś nogą i cieszyłeś się z całą pogardą twą w duszy dla ziemi Izraela,",
      "oto dlatego Ja wyciągnę Moją rękę przeciw tobie i wydam cię na łup narodom. Wytracę cię z narodów i wymażę cię spośród krajów. Wyniszczę cię — poznasz, że Ja jestem Jahwe”.",
      "Tak mówi Pan Jahwe: „Ponieważ Moab i Seir powiedział — oto dom Judy jest jak wszystkie narody,",
      "oto dlatego Ja otworzę zbocza Moabu, zburzę w jego granicach miasta, ozdobę kraju: Bethajeszimot, Baal-Meon i Qirijataim.",
      "Dam go w posiadanie Synom Wschodu wraz z synami Ammona, żeby nie był wspomniany między narodami.",
      "Odbędę sąd nad Moabem i poznają, że Ja jestem Jahwe”.",
      "Tak mówi Pan, Jahwe: „Ponieważ Edom działał bardzo mściwie przeciw domowi Judy, ciężko zgrzeszyli, mścili się nad nimi,",
      "dlatego: Tak mówi Pan, Jahwe — wyciągnę Moją rękę przeciw Edomowi. Wytracę z niego ludzi i zwierzęta oraz zamienię go w ruinę od Teman aż po Dedan. Polegną od miecza.",
      "Moją zemstę nad Edomem złożę w ręce Mojego ludu izraelskiego i postąpią z Edomem według Mojego gniewu i według Mojego oburzenia. Poznają Moją zemstę” — wyrocznia Pana, Jahwe.",
      "Tak mówi Pan, Jahwe: „Ponieważ Filistyni pałali zemstą i bardzo się mścili w zaciekłości duszy dla zagłady, z odwiecznej nienawiści,",
      "dlatego tak mówi Pan, Jahwe: Oto Ja wyciągnę Moją rękę przeciw Filistynom. Wytracę Keretów i wymażę resztę wybrzeża morskiego.",
      "Dokonam na nich wielkiej pomsty w karzącym oburzeniu. Poznają, że Ja jestem Jahwe, gdy wywrę na nich Moją zemstę”."
    ],
    [
      "Stało się w jedenastym roku, pierwszego [dnia] miesiąca Jahwe skierował do mnie słowo, mówiąc:",
      "„Synu człowieczy, ponieważ Tyr powiedział przeciw Jerozolimie: Ha! Rozbita jest brama narodów. — do mnie wróci [jej znaczenie], wzbogacę się — Jest zniszczona.",
      "Dlatego tak mówi Pan, Jahwe: Oto Ja jestem przeciw tobie Tyrze. Sprawię, że wystąpią przeciw tobie liczne narody, jak morze spiętrza swoje fale.",
      "Zburzą mury Tyru. Rozwalą jego wieże. Wymiotę zeń jego proch i obrócę go w nagą skałę.",
      "Stanie się pośród morza miejscem rozciągania sieci, bo Ja powiedziałem — wyrocznia Pana, Jahwe. Stanie się łupem narodów.",
      "Jego córki, które są na lądzie, będą mieczem wymordowane. I poznają, że Ja jestem Jahwe.",
      "Albowiem tak mówi Pan, Jahwe: Oto Ja sprowadzę na Tyr Nabuchodonozora, króla Babilonu, z północy, króla królów, z końmi, z rydwanami, z konnicą. Zgromadzenie i liczny lud.",
      "Twoje córki na lądzie mieczem wymorduje. Zbuduje przeciw tobie szaniec, usypie przeciw tobie wał i podniesie przeciw tobie tarczę.",
      "Swe uderzenie taranem skieruje na twoje mury. Twoje wieże zburzy swymi toporami.",
      "Z powodu mnóstwa swych koni okryje cię ich pyłem. Od huku jeźdźców, wozów i rydwanów zatrzęsą się twoje mury. Przy wdzieraniu się w twoje bramy będzie jak przy wdarciu się do zdobytego miasta.",
      "Kopytami swych koni stratuje wszystkie twe ulice. Twój lud wymorduje mieczem, a twoje potężne stele na ziemię powali.",
      "Złupią twoje bogactwo, zrabują twoje towary, zburzą twoje mury, rozwalą twoje kosztowne domy, a twoje kamienie, twoje drzewo i twoje gruzy wrzucą do morza.",
      "Sprawię, że ustanie echo twoich pieśni i nie usłyszy się więcej dźwięku twoich cytr.",
      "Uczynię cię nagą skałą. Staniesz się miejscem rozciągania sieci. Nie odbudujesz się więcej, bo Ja Jahwe powiedziałem” — wyrocznia Pana, Jahwe.",
      "Tak mówi Pan, Jahwe, Tyrowi: „Czy nie zadrżą wyspy na odgłos twojego upadku, przy jęku przebitych, przy zabijaniu mordowanych pośród ciebie?",
      "Wszyscy książęta mórz zejdą ze swych tronów, odłożą swe płaszcze, zdejmą barwne szaty, obloką się w strach, usiądą na ziemi, będą wciąż drżeć i przerażą się z powodu ciebie.",
      "Lament podniosą nad tobą i będą ci mówić: Jakże upadłoś, osiadłe na morzu, miasto wychwalane, które byłoś mocne na morzu. Ono i jego mieszkańcy, którzy budzili swą grozę u wszystkich, który je zamieszkiwali.",
      "Teraz drżą wybrzeża w dniu twego upadku. Przerażone są wyspy, które są na morzu, z twojego odejścia.",
      "Albowiem tak mówi Pan, Jahwe: Gdy uczynię z ciebie miasto spustoszone jak miasta, które są niezamieszkałe, gdy sprawię, że wzejdzie nad tobą otchłań i przykryją cię mnogie wody,",
      "wtedy sprowadzę cię do tych, którzy zeszli do dołu, do ludu wieczności i sprawię, że zamieszkasz w krainie podziemia, jak w odwiecznych ruinach tych, którzy zeszli do dołu, żebyś nie powróciło i nie usadowiło się w krainie żyjących.",
      "Uczynię cię postrachem. Nie będzie cię. Będą cię szukać i nie znajdą cię więcej, na zawsze” — wyrocznia Pana, Jahwe."
    ],
    [
      "Jahwe skierował do mnie słowo, mówiąc:",
      "„Ty, synu człowieczy, podnieś lament nad Tyrem",
      "i powiesz Tyrowi, który usadowił się u wejścia do morza, kupcowi narodów na licznych wyspach — Tak mówi Pan, Jahwe: Tyrze, ty powiedziałeś: Ja jestem pełnią piękności.",
      "Twoja posiadłość jest w sercu mórz. Twoi budowniczy wykończyli twoje piękno.",
      "Z cyprysu z Seniru wykonano ci wszystkie burty. Cedru libańskiego użyto, by sporządzić maszt dla ciebie.",
      "Z dębów Baszanu zrobiono twoje wiosła. Pomost twój wykonano z kości słoniowej, [ułożonej] w bukszpanie z wysp Kittim.",
      "Najlepsze, różnobarwne płótno z Egiptu stanowiło twoje żagle i służyło ci na banderę. Purpura fioletowa i czerwona z wysp Elisza była twoim nakryciem.",
      "Mieszkańcy Sydonu i Arwadu byli twoimi wioślarzami. Mądrzy z Semeru byli u ciebie, oni byli twymi żeglarzami.",
      "Starszyzna z Gebal i jego doświadczeni znajdowali się u ciebie [jako] ci, którzy naprawiali twoje uszkodzenia. Wszystkie okręty morskie oraz ich marynarze byli u ciebie, żeby wymieniać twoje towary.",
      "[Mieszkańcy] Paras, Lud i Put byli w twej armii wojownikami. Tarcze i szyszaki wieszali na tobie. One dodawały ci blasku.",
      "Synowie Arwadu i twoja armia [stali] na twoich murach wokoło, a Gamadejczycy byli na twoich wieżach. Swe tarcze powiesili na twoich murach dokoła, one dopełniały twojej piękności.",
      "Tarszisz było twoim nabywcą z powodu obfitości wszelkiego bogactwa. Za twoje towary dostarczało srebra, żelaza, cyny i ołowiu.",
      "Jawan, Tubal i Meszek — oni handlowali z tobą. Za twoje wyroby wymieniali niewolników i przedmioty z brązu.",
      "Dom Togarma za twoje towary wymieniał konie, wierzchowce i muły.",
      "Synowie Rodan handlowali z tobą. Liczne wyspy kupowały u ciebie. W zamian za twój towar dawały ci kość słoniową i drzewo hebanu.",
      "Edom był twoim nabywcą ze względu na liczne twoje wyroby. Za twoje towary wymieniał malachit, czerwoną purpurę, wzorzystą tkaninę, bisior, korale i rubiny.",
      "Juda i kraj Izraela — one handlowały z tobą. Za twoje wyroby dawały pszenicę z Minnit, słodkie pieczywo, miód, oliwę i żywicę.",
      "Damaszek był twoim nabywcą. Ze względu na liczne twoje wyroby, z powodu obfitości wszelkiego bogactwa za twoje towary wymieniał wino z Helbonu i wełnę z Sachar.",
      "Dan i Jawan z Uzzal za twoje wyroby dawały kute żelazo, cynamon i wonną trzcinę.",
      "Dedan prowadził z tobą handel okryciami pod siodła do konnej jazdy.",
      "Arabia i wszyscy książęta Kedaru — oni handlowali z tobą. Byli twoimi dostawcami owiec, baranów i kozłów.",
      "Kupcy z Szeba i Raama — oni prowadzili z tobą handel. Za twoje towary dawali najlepszej jakości balsam, wszelkie drogie kamienie i złoto.",
      "Haran, Kanneh, Eden, handlarze z Szeba, Asyria i cała Media prowadziły z tobą handel.",
      "Oni handlowali z tobą kosztownymi szatami, płaszczami z purpury fioletowej, kolorowymi tkaninami, barwnymi dywanami i mocnymi, skręcanymi sznurami, [które były] na twoim rynku.",
      "Okręty z Tarszisz były w służbie twojego handlu. Wzbogaciłeś się i stałeś się bardzo ważny w sercu mórz.",
      "Na wielkie wody wprowadzili cię twoi wioślarze. Wiatr wschodni rozbił cię w sercu mórz.",
      "Twoje bogactwo, twoje zapasy i twoje towary, twoi marynarze i twoi żeglarze, naprawiający twoje uszkodzenia, sprzedawcy twoich towarów, wszyscy twoi wojownicy, którzy byli w tobie, cała twoja rzesza, która znajdowała się w tobie, zginą w sercu mórz, w dniu twego upadku.",
      "Na głos krzyku twoich żeglarzy zadrżą nadbrzeża.",
      "Zejdą ze swych okrętów wszyscy pracujący przy wiosłach, marynarze, wszyscy żeglarze morscy staną na lądzie.",
      "I dadzą słyszeć swój głos o tobie. Będą gorzko zawodzić. Będą rzucać proch na swe głowy i będą się tarzać w popiele.",
      "Z powodu ciebie ogolą sobie głowy, obloką się w wory. Będą płakać nad tobą w goryczy swej duszy, w gorzkim smutku.",
      "Podniosą w swym żalu lament nad tobą i będą cię opłakiwać: Któż jak Tyr milczący pośród morza!",
      "Gdy szły twoje zapasy za morza, syciłeś wiele narodów. Przez liczne twe bogactwa i twoje towary, wzbogaciłeś królów ziemi.",
      "Teraz zostałeś rozbity przez morze. W głębinach wód twoje towary i cała twoja rzesza zginęły w środku ciebie.",
      "Wszyscy mieszkańcy wysp struchleli z powodu ciebie, a ich królowie są bardzo przerażeni, mają zmienione twarze.",
      "Kupcy spośród narodów gwiżdżą nad tobą. Stałeś się postrachem. Przestałeś istnieć na zawsze”."
    ],
    [
      "Jahwe skierował do mnie słowo, mówiąc:",
      "„Synu człowieczy, powiedz księciu Tyru: Tak mówi Pan, Jahwe — Ponieważ wyniosło się twoje serce i powiedziałeś: Ja jestem bogiem! Zajmuję Boże mieszkanie w sercu mórz! — ty zaś jesteś człowiekiem, a nie Bogiem — Serce swe uczyniłeś równym sercu Boga.",
      "Oto ty jesteś mędrszy od Daniela. Nic tajemnego nie kryje się przed tobą.",
      "Przez twoją mądrość i twój rozum zdobyłeś sobie bogactwo. Nagromadziłeś złota i srebra w twoich skarbcach.",
      "Przez mnóstwo twej mądrości, przez twój handel pomnożyłeś twoje bogactwo. Twoje serce wyniosło się przez twoją majętność.",
      "Dlatego tak mówi Pan, Jahwe: Ponieważ swoje serce uczyniłeś równym sercu Boga,",
      "dlatego oto Ja sprowadzę przeciw tobie obcych, najgwałtowniejszych z narodów. Dobędą swych mieczów na piękność twej mądrości i zbezczeszczą twoją wspaniałość.",
      "Wtrącą cię do dołu i umrzesz śmiercią pomordowanych w sercu mórz.",
      "Czy rzeczywiście powiesz: Ja jestem Bogiem mordującym cię? Ty jesteś człowiekiem, nie Bogiem, w ręku tych, którzy cię przebiją.",
      "Umrzesz śmiercią nieobrzezanych z ręki obcych, bo Ja powiedziałem” — wyrocznia Pana, Jahwe.",
      "Jahwe skierował do mnie słowo, mówiąc:",
      "„Synu człowieczy, podnieś lament nad królem Tyru i powiedz mu: Tak mówi Pan, Jahwe — Ty byłeś pieczęcią doskonałości, pełen mądrości i pełnią piękności.",
      "Byłeś w Edenie, w ogrodzie Bożym. Każdy drogi kamień był twoim okryciem: rubin, topaz i brylant, chryzolit, onyks i jaspis, szafir, malachit i szmaragd. Miałeś ze złota zrobione swe dzwoneczki i swoje wisiorki. Zostały sporządzone w dniu twego stworzenia.",
      "Ustanowiłem cię olbrzymim cherubem — stróżem. Byłeś na świętej górze Boga. Przechadzałeś się wśród kamieni ognistych.",
      "Ty byłeś bez skazy w swym postępowaniu od dnia twojego stworzenia, aż znalazła się w tobie nieprawość.",
      "Przez liczny twój handel napełniło się twoje wnętrze przemocą i zgrzeszyłeś. [Strąciłem] cię z góry Bożej i usunąłem cię cherubie — stróżu spośród kamieni ognia.",
      "Twoje serce wyniosło się z powodu twej piękności. Zniszczyłeś twoją mądrość przez twoją wspaniałość. Powaliłem cię na ziemię i wystawiłem cię królom, żeby mieli widowisko z ciebie.",
      "Z powodu licznych twoich grzechów, przez bezprawie twojego handlu, zbezcześciłeś twoje sanktuarium. Wyprowadziłem ogień z twojego wnętrza, on cię pożarł. Obróciłem cię w popiół na ziemi na oczach wszystkich, którzy patrzyli na ciebie.",
      "Wszystkie narody, które cię znały, przeraziły się z powodu ciebie. Stałeś się postrachem. Przestałeś istnieć na zawsze”.",
      "Jahwe skierował do mnie słowo, mówiąc:",
      "„Synu człowieczy, zwróć twoją twarz ku Sydonowi i prorokuj przeciw niemu.",
      "Powiesz: Tak mówi Pan, Jahwe — oto Ja jestem przeciw tobie Sydonie. Wsławię się pośród ciebie. Poznają, że Ja jestem Jahwe, gdy na nim dokonam sądów i uświęcę się w nim.",
      "Ześlę nań zarazę i krew na jego ulice. Padną w nim pobici od miecza wokoło. I poznają, że Ja jestem Jahwe.",
      "Dom Izraela nie będzie miał więcej niebezpiecznego ciernia i sprawiającego ból kolca pośród wszystkich swoich sąsiadów, którzy nim gardzili. Poznają, że Ja jestem Pan, Jahwe.",
      "Tak mówi Pan, Jahwe: Gdy zgromadzę dom Izraela spośród narodów, wśród których został rozproszony, uświęcę się w nim na oczach narodów. Zamieszkają w swej ziemi, którą dałem słudze Memu Jakubowi.",
      "Będą w niej mieszkali bezpiecznie. Zbudują domy, zasadzą winnice. Będą mieszkać bezpiecznie, gdy odprawię sądy nad wszystkimi, którzy nimi gardzili spośród ich sąsiadów. I poznają, że Ja jestem Jahwe, ich Bogiem”."
    ],
    [
      "W dziesiątym roku, dziesiątego [miesiąca], w dwunastym [dniu] miesiąca Jahwe skierował do mnie słowo, mówiąc:",
      "„Synu człowieczy, zwróć swą twarz przeciw faraonowi, królowi Egiptu. Prorokuj przeciw niemu i przeciw całemu Egiptowi.",
      "Przemów i powiedz: Tak mówi Pan, Jahwe — Oto Ja jestem przeciw tobie faraonie, królu Egiptu. Wielki krokodylu, leżący wśród jego kanałów, który powiedział: Moje są kanały! Ja je uczyniłem!",
      "Włożę wodzik w twoje szczęki i sprawię, że przylgną ryby twoich kanałów do twoich łusek. Wyciągnę cię spośród twych kanałów i wszystkie ryby twoich kanałów, które przylgnęły do twoich łusek.",
      "Wyrzucę cię na pustynię i wszystkie ryby twych kanałów. Upadniesz na otwarte pole. Nikt cię nie podniesie i nikt cię nie zbierze. Dam cię na pożarcie dzikim zwierzętom i ptakom niebieskim.",
      "Wszyscy mieszkańcy Egiptu poznają, że Ja jestem Jahwe. Ponieważ byłeś trzcinowym oparciem dla domu Izraela.",
      "Gdy cię oni brali w dłoń, łamałeś się i raniłeś im całe ramię. Gdy opierali się na tobie, kruszyłeś się i sprawiałeś, że chwiały się wszystkie ich biodra.",
      "Dlatego tak mówi Pan, Jahwe: Oto Ja sprowadzę na ciebie miecz i wytracę w tobie ludzi i zwierzęta.",
      "Kraj egipski stanie się pustkowiem i ruiną. Poznają, że Ja jestem Jahwe. Ponieważ mówił: Nil jest mój! Ja go uczyniłem,",
      "dlatego oto Ja jestem przeciw tobie i przeciw twoim kanałom. Kraj egipski obrócę w bezludną ruinę i pustkowie od Migdol, Syene aż po granicę Kusz.",
      "Nie przejdzie po nim noga człowieka i noga zwierzęcia po nim nie przejdzie. Czterdzieści lat nie będzie zamieszkały.",
      "Kraj egipski obrócę w pustkowie pośród spustoszonych krajów. Jego miasta, pośród zrujnowanych miast, będą pustkowiem czterdzieści lat. Rozproszę Egipcjan między narody i między kraje ich rozpędzę.",
      "Albowiem tak mówi Pan, Jahwe: Pod koniec lat czterdziestu zgromadzę Egipcjan spośród narodów tam, gdzie byli rozproszeni.",
      "Odmienię los Egipcjan. Sprawię, że oni wrócą do kraju Patros, do kraju ich pochodzenia i będą tam małoznaczącym królestwem.",
      "Będzie najmniej znaczącym z królestw i nie podniesie się więcej nad narody. Umniejszę ich, żeby nie panowali nad narodami.",
      "Nie będzie już więcej dla domu Izraela nadzieją oparcia, przypominającym grzech, gdy oni się doń zwracali. I poznają, że Ja jestem Jahwe”.",
      "Stało się dwudziestego siódmego roku, w pierwszym [miesiącu] pierwszego [dnia] miesiąca, Jahwe skierował do mnie słowo, mówiąc:",
      "„Synu człowieczy, Nabuchodonozor, król Babilonu, nałożył na swe wojsko trudne zadanie przeciw Tyrowi. Każda głowa wyłysiała i każde ramię się przesiliło, a nie osiągnął on i jego wojsko zapłaty z Tyru za trud, który podjął przeciw niemu.",
      "Dlatego tak mówi Pan, Jahwe: Oto Ja daję Nabuchodonozorowi, królowi Babilonu, kraj Egiptu. Zagarnie jego bogactwa, zbierze jego łup, dokona jego grabieży i stanie się zapłatą dla jego wojska.",
      "W nagrodę, na którą zasłużył, dałem mu kraj Egiptu, bo dla Mnie pracowali — wyrocznia Pana, Jahwe.",
      "W owym dniu sprawię, że wyrośnie róg dla domu Izraela. Tobie zaś dam możność mówienia pośród nich i poznają, że Ja jestem Jahwe”."
    ],
    [
      "Jahwe skierował do mnie słowo, mówiąc:",
      "„Synu człowieczy, prorokuj i powiedz: Tak mówi Pan, Jahwe — Zawodźcie: Ach! nad dniem.",
      "Albowiem bliski jest dzień. Bliski jest dzień dla Jahwe. Będzie dniem chmury, czasem narodów.",
      "Przyjdzie miecz na Egipt. Przerażenie nastanie w Kusz, gdy padną pobici w Egipcie, zagarną jego bogactwo i zostaną zburzone jego fundamenty.",
      "Kusz, Put i Lud, cała Arabia, Libia i synowie kraju przymierza padną z nim od miecza.",
      "Tak mówi Jahwe: Zginą wspomożyciele Egiptu. Upadnie jego dumna potęga. Od Migdol po Syene padną w nim od miecza — wyrocznia Pana, Jahwe.",
      "Będą spustoszeni wśród spustoszonych krajów. Ich miasta będą wśród zburzonych miast.",
      "Poznają, że Ja jestem Jahwe, gdy ześlę ogień na Egipt. Wszyscy wspomagający go zostaną rozbici.",
      "W tym dniu wyjdą ode Mnie posłańcy na okrętach, żeby przestraszyć bezpiecznego Kusz. Nastanie przerażenie u nich w dniu Egiptu, bo oto nadchodzi!",
      "Tak mówi Pan, Jahwe: Położę kres bogactwu Egiptu ręką Nabuchodonozora, króla Babilonu.",
      "On i z nim jego lud, najgwałtowniejsi z narodów, zostaną sprowadzeni, aby zniszczyć kraj. Obnażą swe miecze przeciw Egiptowi i napełnią kraj pomordowanymi.",
      "Wysuszę kanały i sprzedam kraj złym. Spustoszę kraj i to, co go napełnia, ręką obcych. Ja, Jahwe, powiedziałem.",
      "Tak mówi Pan, Jahwe: Zniweczę bałwany, położę kres bożyszczom z Nof. Nie będzie więcej księcia z krainy egipskiej. Ześlę strach na kraj Egiptu.",
      "Spustoszę Patros, podłożę ogień pod Soan. Odprawię sądy nad No.",
      "Wyleję Moje oburzenie na Sin, ostoję Egiptu i wytracę tłumy No.",
      "Spuszczę ogień na Egipt. Sin będzie się bardzo trwożył. No zostanie rozwalone, a wrogowie Nof zdobędą je za dnia.",
      "Młodzieńcy On i Pi-Beset padną od miecza, one zaś pójdą w niewolę.",
      "W Tachpanches dzień się zaciemni, gdy złamię tam berła Egiptu i skończy się w nim jego dumna potęga. Pokryje go chmura, a jego córki pójdą w niewolę.",
      "Wykonam sądy nad Egiptem i poznają, że Ja jestem Jahwe”.",
      "Stało się jedenastego roku, w pierwszym [miesiącu], siódmego [dnia] miesiąca Jahwe skierował do mnie słowo, mówiąc:",
      "„Synu człowieczy, złamałem ramię faraona, króla Egiptu i oto nie będzie owinięte, żeby dać lekarstwa, nałożyć bandaże dla opatrzenia go, żeby je wzmocnić, by chwycił za miecz.",
      "Dlatego tak mówi Pan, Jahwe: Oto Ja jestem przeciw faraonowi, królowi Egiptu. Złamię jego ramiona: mocne i złamane. Wytrącę miecz z jego ręki.",
      "Rozproszę Egipcjan między narody i rozrzucę ich po krajach.",
      "Umocnię ramiona króla Babilonu i dam Mój miecz w jego rękę. Ramiona faraona złamię i będzie przed nim wydawał jęki przebitego.",
      "Umocnię ramiona króla Babilonu, a ramiona faraona opadną. Poznają, że Ja jestem Jahwe, gdy miecz Mój dam w rękę króla Babilonu i wyciągnę go przeciw krajowi Egiptu.",
      "Rozproszę Egipcjan między narody i rozrzucę ich po krajach i poznają, że Ja jestem Jahwe”."
    ],
    [
      "Stało się jedenastego roku w trzecim [miesiącu], pierwszego [dnia] miesiąca Jahwe skierował do mnie słowo mówiąc:",
      "„Synu człowieczy, powiedz faraonowi, królowi Egiptu i jego rzeszy: Do kogo jesteś podobny w twej wielkości?",
      "Oto do bukszpanu, cedru na Libanie, o pięknych gałęziach, dających cień konarach i wysokim wzroście. Jego wierzchołek był między chmurami.",
      "Woda czyniła go wielkim. Otchłań go wywyższała, kierując swe strumienie wokół miejsca, gdzie był posadzony. A swe kanały kierowała ku wszystkim drzewom polnym.",
      "Dlatego jego wysokość była wyższa od wszystkich drzew polnych. Pomnożyły się jego pędy i wydłużyły się jego gałęzie, dzięki obfitej wodzie przy jego zasilaniu.",
      "Na jego gałęziach gnieździło się wszelkie ptactwo niebieskie. Pod jego gałęziami rodziło się wszelkie dzikie zwierzę. W jego cieniu mieszkały wszystkie liczne narody.",
      "Pięknym był w swej wielkości, w długości swych gałęzi, gdyż jego korzenie sięgały do obfitych wód.",
      "Nie cieniły go cedry ogrodu Bożego. Cyprysy nie równały się z jego gałęziami. Platany nie były takie, jak jego gałęzie. Żadne drzewo ogrodu Bożego nie dorównywało mu w jego piękności.",
      "Uczyniłem go pięknym w mnóstwie jego konarów. Zazdrościły mu wszystkie drzewa Edenu, które są w ogrodzie Bożym.",
      "Dlatego tak mówi Pan, Jahwe: Ponieważ wyniósł się z powodu swej wysokości, swój wierzchołek umieścił między chmurami, a jego serce wywyższało się z powodu swej wysokości,",
      "wydam go w ręce wodza narodów. Na pewno uczyni mu według jego nieprawości. Odrzuciłem go.",
      "Ścięli go obcy, najgwałtowniejsi z narodów. Porzucili go na górach. Jego gałęzie padły na wszystkie doliny. Jego gałązki zostały złamane we wszystkich potokach kraju. Odeszły spod jego cienia wszystkie narody kraju i porzuciły go.",
      "Na jego upadłym pniu osiadły wszystkie ptaki niebieskie. W jego gałązkach znajdowały się wszystkie dzikie zwierzęta,",
      "żeby żadne drzewa nad wodą nie wynosiły się z powodu swej wysokości i nie umieszczały swych wierzchołków między chmurami i wszystkie pijące wodę nie stawiały na siebie dzięki swej wysokości. Albowiem wszystkie są wydane na śmierć, do podziemnej krainy między synów ludzkich, którzy zstąpili do dołu.",
      "Tak mówi Pan, Jahwe: W dniu, gdy zstąpił on do szeolu, sprawiłem żałobę, zamknąłem nad nim otchłań, wstrzymałem jej rzeki i zostały zatrzymane obfite wody. Z powodu niego zaciemniłem Liban, przez niego uschły wszystkie drzewa polne.",
      "Łoskotem jego upadku przeraziłem narody, gdy zesłałem go do szeolu, do tych, którzy zstąpili do dołu. I doznały pociechy w podziemnej krainie wszystkie wybrane drzewa Edenu, najlepsze Libanu, wszystkie pijące wodę.",
      "Również one wraz z nim zeszły do szeolu, do pomordowanych mieczem, jego pomocnicy, którzy mieszkali w jego cieniu pośród narodów.",
      "Do kogo byłeś tak podobny w chwale i wielkości wśród drzew Edenu? Zostałeś sprowadzony z drzewami Edenu do podziemnej krainy. Będziesz mieszkał między nieobrzezanymi, pomordowanymi mieczem. To jest faraon i cała jego rzesza” — wyrocznia Pana, Jahwe."
    ],
    [
      "Stało się dwunastego roku, w dwunastym miesiącu, pierwszego [dnia] miesiąca Jahwe skierował do mnie słowo, mówiąc:",
      "„Synu człowieczy, podnieś lament nad faraonem, królem Egiptu i powiedz mu: Do lwięcia narodów byłeś podobny. Byłeś jak krokodyl w morzach. Pieniłeś twoimi nozdrzami, mąciłeś wodę twoimi łapami, wzburzałeś ich strumienie.",
      "Tak mówi Pan, Jahwe: Rozciągnę nad tobą Me sieci, przez zgromadzenie licznych narodów i wciągnę cię w Moją sieć.",
      "Powalę cię na ziemię, rzucę cię na otwarte pole. Sprawię, że siądą na tobie wszystkie ptaki niebieskie i nasycę tobą zwierzęta całej ziemi.",
      "Ciało twoje położę na górach, a doliny napełnię twą padliną.",
      "Napoję ziemię upływem twojej krwi na górach. Potoki napełnią się tobą.",
      "Zakryję, gdy zgaśniesz, niebiosa i zaciemnię ich gwiazdy. Słońce zasłonię chmurami i księżyc nie będzie świecił swym blaskiem.",
      "Wszystkie świecące światła na niebie zaciemnię je z twego powodu. Ustanowię ciemność nad twoim krajem — wyrocznia Pana, Jahwe.",
      "Przestraszę serce licznych narodów, gdy przyjdzie ode Mnie [wieść] o twoim upadku do narodów, do krajów, których nie znałeś.",
      "Przerażę tobą liczne narody, a ich królowie zdrętwieją ze strachu przez ciebie, gdy będę wywijał Mym mieczem przed ich obliczem. Będą wciąż drżeć, każdy o swe życie, w dniu twojego upadku.",
      "Bo tak mówi Pan, Jahwe: Przyjdzie na ciebie miecz króla Babilonu.",
      "Sprawię, że padnie twoja rzesza od miecza bohaterów, wszystkich najgwałtowniejszych z narodów. Zniszczą pychę Egiptu, a cała jego rzesza zostanie wyniszczona.",
      "Wygubię wszystkie jego bydło znad mnogich wód. I nie zaniepokoi ich więcej ludzka stopa, ani nie zakłóci ich kopyto bydlęcia.",
      "Wtedy uspokoję ich wody i sprawię, że ich rzeki będą płynąć jak oliwa — wyrocznia Pana, Jahwe.",
      "Gdy kraj Egiptu obrócę w pustkowie — kraj zostanie ogołocony z tego co go napełnia — gdy wytracę wszystkich, którzy w nim mieszkają, poznają, że Ja jestem Jahwe.",
      "To jest lamentacja. Będą ją śpiewać córki narodów. Będą ją śpiewać nad Egiptem. Będą ją śpiewać nad całą jego rzeszą” — wyrocznia Pana, Jahwe.",
      "Stało się dwunastego roku, w piętnastym [dniu] miesiąca Jahwe skierował do mnie słowo, mówiąc:",
      "„Synu człowieczy, lamentuj nad rzeszą Egipcjan. Spraw niech zejdzie ona i córki potężnych narodów do krainy podziemia, do tych co zstąpili do dołu.",
      "Od kogo jesteś powabniejszy? Zstąp! Połóż się wraz z nieobrzezanymi.",
      "Padną pośród zabitych mieczem. Miecz został dany. Niech go wyciągną na całą jego rzeszę.",
      "Będą z nim mówili najznakomitsi bohaterowie spośród szeolu, jego pomocnicy. Zstąpili i położyli się. Nieobrzezani, przebici mieczem.",
      "Tam jest Asyria i cała jej wspólnota. Wokół niej są jej groby. Wszyscy pomordowani, którzy padli od miecza.",
      "Bo jej groby są położone w najgłębszym dole. Jej wspólnota jest wokół jej grobu. Wszyscy pomordowani, którzy padli od miecza, bo szerzyli postrach na ziemi żyjących.",
      "Jest tam Elam i cała jego rzesza wokół jego grobu. Wszyscy pomordowani, którzy padli od miecza. Nieobrzezani, którzy zeszli do krainy podziemia, bo szerzyli swój postrach na ziemi żyjących. Znoszą swą hańbę z tymi, którzy zstąpili do dołu.",
      "Dano mu spoczynek między pomordowanymi z całą jego rzeszą. Wokół jego grobu wszyscy nieobrzezany pomordowani mieczem, ponieważ ich postrach szerzył się na ziemi żyjących. Znoszą swą hańbę z tymi, którzy zstąpili do dołu. Wśród pomordowanych jest położony.",
      "Jest tam Meszek, Tubal i cała jego rzesza wokół jego grobów. Oni wszyscy nieobrzezani, którzy zostali pomordowani mieczem, ponieważ szerzyli swój postrach na ziemi żyjących.",
      "Nie spoczywają z bohaterami, którzy dawno padli, bo zstąpili do szeolu z ich sprzętem wojennym. Położono ich miecze pod ich głowy, a ich tarcze są na ich kościach, gdyż postrach bohaterów był w ziemi żyjących.",
      "Ty zaś między nieobrzezanych będziesz zesłany i będziesz leżał pośród mieczem pomordowanych.",
      "Jest tam Edom, jego królowie i wszyscy jego książęta, którzy mimo ich męstwa, zostali położeni wśród pomordowanych mieczem. Leżą oni z nieobrzezanymi i z tymi co zstąpili do dołu.",
      "Są tam wszyscy książęta północy i wszyscy Sydończycy, którzy zeszli z pomordowanymi mimo ich postrachu [pochodzącego] z ich zawstydzającego męstwa. Leżą nieobrzezani z pomordowanymi mieczem. Znoszą swą hańbę z tymi, którzy zstąpili do dołu.",
      "Ujrzy ich faraon i pocieszy się z powodu całej swej rzeszy. Pomordowani mieczem: faraon i całe jego wojsko — wyrocznia Pana, Jahwe.",
      "Ponieważ nałożyłem jego postrach na ziemię żyjących, zostanie położony wśród nieobrzezanych i pomordowanych mieczem: faraon i cała jego rzesza” — wyrocznia Pana, Jahwe."
    ],
    [
      "Jahwe skierował do mnie słowo, mówiąc:",
      "„Synu człowieczy, przemów do synów twojego narodu i powiesz im: Gdy sprowadzę na kraj miecz, lud kraju wybierze spośród siebie jednego męża i ustanowi go swym stróżem.",
      "Zobaczy [on] miecz nadchodzący na kraj, zadmie w róg i ostrzeże lud.",
      "Słyszący usłyszał głos rogu, ale nie dał się ostrzec. Miecz przyjdzie i zabierze go, [wtedy] krew jego spadnie na jego głowę.",
      "Głos rogu słyszał, nie dał się ostrzec, więc krew jego spadnie na niego. Ów zaś ostrzegł, życie swoje ocalił.",
      "Gdyby stróż zobaczył nadchodzący miecz i nie zadął w róg, lud nie byłby ostrzeżony. Gdyby nadszedł miecz i zabrał spośród niego kogoś, ten został wzięty z powodu swego grzechu, ale jego krwi będę się domagał od stróża.",
      "Ciebie, synu człowieczy, ustanowiłem stróżem dla domu Izraela. Usłyszysz słowo z Moich ust i ostrzeżesz ich ode Mnie.",
      "Gdy powiem bezbożnemu: Bezbożniku, na pewno umrzesz, a nie przemówisz, żeby ostrzec bezbożnego przed jego postępowaniem, bezbożny ten umrze przez swój grzech, ale jego krwi będę dochodził na tobie.",
      "Ty zaś skoro ostrzegłeś bezbożnego przed jego postępowaniem, żeby się od niego odwrócił i nie odwróci się od swego postępowania, on umrze przez swój grzech, a ty ocaliłeś swoje życie.",
      "Ty, synu człowieczy, powiedz domowi Izraela: Tak powiadacie mówiąc — oto nasze wykroczenia i nasze grzechy są przeciw nam. My przez nie giniemy, jakże możemy żyć?",
      "Powiedz im: Żyję Ja, wyrocznia Pana, Jahwe — nie mam upodobania w śmierci bezbożnego, lecz w odwróceniu się bezbożnego od jego postępowania, żeby żył. Odwróćcie się! Odwróćcie się od waszych złych dróg. Dlaczego umieracie domu Izraela?",
      "Ty, synu człowieczy, powiedz synom twojego narodu: Sprawiedliwość sprawiedliwego nie ocali go w dniu jego wykroczenia, a bezbożność bezbożnego nie zgubi go w dniu, gdy się odwróci od swej bezbożności. Sprawiedliwy nie może żyć przez swą [sprawiedliwość] w dniu swego grzechu.",
      "Gdy powiem sprawiedliwemu: Na pewno będziesz żył, on zaś polegał na swej sprawiedliwości i popełnił bezprawie, całej jego sprawiedliwości nie będzie się wspominać. Umrze przez swoją nieprawość, którą popełnił.",
      "Gdy powiem bezbożnemu: Na pewno umrzesz, a odwróci się od swego grzechu i będzie czynił prawo i sprawiedliwość,",
      "bezbożny wróci zastaw, odda grabież, będzie postępował według nakazów życia, żeby nie czynić bezprawia, na pewno będzie żył. Nie umrze.",
      "Wszystkie jego grzechy, którymi grzeszył, nie będą mu pamiętane. Czynił prawo i sprawiedliwość, na pewno będzie żył.",
      "Synowie twojego narodu mówią: Droga Pana nie jest słuszna. To ich droga nie jest słuszna.",
      "Gdy sprawiedliwy odwróci się od swej sprawiedliwości i będzie czynił bezprawie, przez nie umrze.",
      "Gdy bezbożny odwróci się od swej bezbożności i będzie czynił prawo i sprawiedliwość, przez nie będzie żył.",
      "Mówicie: Droga Pana nie jest słuszna. Każdego z was osądzę według jego postępowania, domu Izraela”.",
      "Stało się dwunastego roku, w dziesiątym [miesiącu], piątego [dnia] miesiąca naszego uprowadzenia, przybył do mnie zbieg z Jerozolimy mówiąc: Miasto zostało zdobyte.",
      "Ręka Jahwe była nade mną wieczór zanim przybył zbieg. Rano [Jahwe] otworzył moje usta, gdy przybył do mnie. Moje usta zostały otwarte i nie byłem już niemy.",
      "Jahwe skierował do mnie słowo, mówiąc:",
      "„Synu człowieczy, mieszkańcy tych ruin w ziemi izraelskiej powiadają mówiąc — Abraham był jeden i odziedziczył kraj, a my jesteśmy liczni. Nam dany jest kraj w posiadanie.",
      "Dlatego powiedz im: Tak mówi Pan, Jahwe — jecie z krwią, oczy wasze podnosicie ku waszym bałwanom, krew przelewacie i kraj będziecie dziedziczyć?",
      "Opieracie się na waszym mieczu, czynicie obrzydliwość, każdy plami żonę swego bliźniego i kraj będziecie dziedziczyć?",
      "Tak im powiesz: Tak mówi Pan, Jahwe — żyję Ja — ci, którzy będą w ruinach, od miecza padną. Kto będzie na otwartym polu, wydam go zwierzęciu na pożarcie. Którzy będą w zamkach lub w jaskiniach, umrą od zarazy.",
      "Kraj obrócę w pustkowie i zgliszcza. Ustanie duma jego potęgi. Góry Izraela będą spustoszone. Nikt nie będzie [przez nie] przechodził.",
      "Poznają, że Ja jestem Jahwe, gdy kraj obrócę w pustkowie i w zgliszcza za wszystkie ich obrzydliwości, które czynili.",
      "Ty, synu człowieczy, synowie twojego narodu mówią między sobą o tobie przy murach, w bramach domów i powiadają jeden do drugiego, każdy do swego brata mówiąc: Pójdźcie — proszę — posłuchajcie, jakie jest słowo, które wychodzi od Jahwe.",
      "Przychodzą do ciebie tak, jak przychodzący lud, siadają przed tobą — mój lud — słuchają twoich słów, ale ich nie czynią, gdyż upodobanie jest na ich ustach. Oni czynią dla swej korzyści, idąc za swym sercem.",
      "Oto ty jesteś dla nich jak pieśń miłosna, [śpiewana] pięknym głosem i z dobrą grą na cytrze. Słuchają twoich słów, ale ich nie czynią.",
      "Gdy to nadejdzie — oto nadchodzi — poznają, że prorok był wśród nich”."
    ],
    [
      "Jahwe skierował do mnie słowo, mówiąc:",
      "„Synu człowieczy, prorokuj przeciw pasterzom Izraela. Prorokuj i powiedz im, pasterzom: Tak mówi Pan, Jahwe — biada pasterzom Izraela, którzy byli pasterzami samych siebie. Czy pasterze nie pasą owiec?",
      "Mleko spożywacie, wełną się okrywacie, tłuste zabijacie, owiec nie pasiecie.",
      "Słabej nie wzmocniliście, chorej nie leczyliście, mającej złamanie nie obwiązaliście, zabłąkanej nie zawróciliście, zaginionej nie szukaliście. Panowaliście nad nimi siłą i surowością.",
      "Rozproszyły się z braku pasterza i stały się pastwą wszystkich dzikich zwierząt. Rozpierzchły się.",
      "Błąkają się Moje owce po wszystkich górach, po każdym wysokim pagórku. Rozproszyły się Moje owce po całej krainie. Nikt się nie troszczy, nikt nie szuka.",
      "Dlatego pasterze słuchajcie słowa Jahwe:",
      "Żyję Ja, wyrocznia Pana, Jahwe — tak, ponieważ Moje owce są łupem, Moje owce są żerem każdego dzikiego zwierza, nie ma pasterza. A pasterze nie troszczą się o Moje owce. Pasterze pasą samych siebie, a Moich owiec nie pasą.",
      "Dlatego, pasterze, słuchajcie słowa Jahwe:",
      "Tak mówi Pan, Jahwe — oto Ja jestem przeciw pasterzom. Będę się domagał Moich owiec z ich ręki. Sprawię, że przestaną oni paść owce. Nie będą więcej pasterze paść samych siebie. Wyrwę Moje owce z ich ust. Nie będą ich żerem.",
      "Albowiem tak mówi Pan, Jahwe: Oto Ja sam będę się troszczył o Moje owce i będę ich doglądał.",
      "Jak pasterz dogląda swej trzody w dniu, w którym znajduje się wśród swych rozproszonych owiec, tak będę doglądał Moich owiec. Uwolnię je z każdego miejsca tam, gdzie się rozproszyły w dzień mglisty i chmurny.",
      "Wyprowadzę je z narodów, zbiorę je z krajów i wprowadzę je do ich ziemi. Będę je pasł na górach Izraela, po potokach i po wszystkich wioskach kraju.",
      "Będę je pasł na dobrym pastwisku. Na górach wyżyny izraelskiej będzie ich pastwisko. Tam będą przebywać na dobrym pastwisku, na tłustych wypasach. Na górach izraelskich będą się paść.",
      "Ja będę pasł Moje owce. Ja będę je prowadził na leże — wyrocznia Pana, Jahwe.",
      "Zaginionej będę szukał, zabłąkaną zawrócę, mającą złamanie obwiążę, chorą umocnię, tłustej i mocnej będę strzegł. Będę je pasł w prawości.",
      "Wy zaś owce Moje, tak mówi Pan, Jahwe: Oto Ja będę rozsądzał między owcą i owcą, baranami i kozłami.",
      "Czy mało wam, że się na dobrym pastwisku pasiecie, a resztę waszego pastwiska depczecie waszymi nogami? Czystą wodę pijecie, a pozostałą waszymi nogami mącicie?",
      "Moje owce pasą się tym, co zostało zdeptane waszymi nogami. Piją to, co zostało zmącone waszymi nogami.",
      "Dlatego tak mówi Pan, Jahwe do nich: Oto Ja sam rozsądzę między owcą tłustą i owcą chudą.",
      "Ponieważ bokiem i grzbietem odpychaliście, rogami waszymi bodliście wszystkie słabe, aż odpędziliście je na zewnątrz,",
      "przyjdę więc z pomocą Moim owcom. Nie będą więcej łupem. Rozsądzę między owcą i owcą.",
      "Ustanowię nad nimi jednego pasterza. Będzie je pasł. Mojego sługę Dawida. On będzie je pasł. On będzie dla nich pasterzem.",
      "Ja, Jahwe, będę dla nich Bogiem, a sługa Mój, Dawid, będzie wśród nich księciem. Ja, Jahwe, powiedziałem.",
      "Zawrę z nimi przymierze pokoju. Usunę drapieżne zwierzęta z kraju. Będą bezpiecznie przebywać na pustyni i będą bezpiecznie spać w lasach.",
      "Dam im i okolicom Mojego wzgórza błogosławieństwo. Spuszczę im deszcz w swoim czasie. Będą to deszcze błogosławieństwa.",
      "Drzewo polne da swój owoc i ziemia wyda swój plon. Będą bezpieczni na swojej ziemi. Poznają, że Ja jestem Jahwe, gdy złamię drążki ich jarzma i uwolnię ich z ręki tych, którzy ich ujarzmili.",
      "Nie będą dłużej łupem narodów, a zwierzęta kraju nie będą ich pożerały. Będą mieszkać bezpiecznie. Nie będzie kto by ich niepokoił.",
      "Wzbudzę im szczep sławny. Nie będzie więcej w kraju cierpiących głód. Nie będą więcej znosić zniewagi narodów.",
      "Poznają, że Ja, Jahwe, ich Bóg jestem z nimi. One zaś są Moim ludem, domem Izraela — wyrocznia Pana, Jahwe.",
      "Wy, Moje owce, owce Mojego pastwiska, ludźmi jesteście. Ja jestem waszym Bogiem” — wyrocznia Pana, Jahwe."
    ],
    [
      "Jahwe skierował do mnie słowo, mówiąc:",
      "„Synu człowieczy, zwróć twoją twarz na górę Seir i prorokuj przeciw niej.",
      "Powiesz jej: Tak mówi Pan, Jahwe — Oto Ja jestem przeciw tobie, góro Seir. Wyciągnę Moją rękę przeciw tobie. Zamienię cię w pustkowie i zgliszcza.",
      "Twoje miasta obrócę w ruinę. Ty zaś staniesz się pustkowiem i poznasz, że Ja jestem Jahwe.",
      "Ponieważ jest w tobie wieczna nieprzyjaźń i wydałaś synów Izraela w moc miecza w czasie ich nieszczęścia, w czasie końca winy,",
      "dlatego żyję Ja, wyrocznia Pana, Jahwe — obrócę cię w krew i krew będzie cię prześladować. Tak, nie miałaś krwi w nienawiści, więc krew będzie cię prześladować.",
      "Górę Seir zamienię w odludzie i pustkowie oraz wytracę z niej przechodzącego i powracającego.",
      "Jej góry napełnię jej pomordowanymi. Na twoich pagórkach, na twoich dolinach i we wszystkich twoich potokach padną polegli od miecza.",
      "Zamienię cię w wieczne odludzie. Twoje miasta nie będą zamieszkałe. I poznacie, że Ja jestem Jahwe.",
      "Ponieważ ty mówisz: Dwa narody i dwa kraje będą moimi! Wezmę je w posiadanie, a Jahwe tam przebywał,",
      "dlatego — żyję Ja, wyrocznia Pana, Jahwe — będę działał według twojego gniewu i według twojej zapalczywości, gdy działałaś z swej nienawiści ku nim. Dam ci się poznać, gdy będę cię sądził.",
      "Poznasz, że Ja, Jahwe, słyszałem wszystkie twoje obelgi, które wypowiadałaś przeciw górom Izraela mówiąc: Są spustoszone! Nam zostały dane na pożarcie!",
      "Wywyższałaś się nade Mnie twoimi ustami i urągałaś Mi twoimi słowami. Ja usłyszałem.",
      "Tak mówi Pan, Jahwe: Ku radości całego kraju uczynię z ciebie pustkowie.",
      "Jak ty cieszyłaś się, że dziedzictwo domu Izraela zostało pustkowiem, tak uczynię tobie. Góra Seir stanie się pustkowiem i cały Edom razem. Poznacie, że Ja jestem Jahwe."
    ],
    [
      "Ty, synu człowieczy, prorokuj górom Izraela i powiesz: Góry Izraela słuchajcie słowa Jahwe.",
      "Tak mówi Pan, Jahwe — ponieważ nieprzyjaciel mówił przeciwko wam: Ha! Starożytne wzgórza stały się naszą posiadłością,",
      "dlatego prorokuj i mów: Tak mówi Pan, Jahwe — właśnie dlatego, że was pustoszono i napadano zewsząd, żebyście się stały posiadłością reszty narodów i zostałyście wzięte na języki oraz zniesławienie u ludzi,",
      "dlatego, góry Izraela, słuchajcie słowa Pana, Jahwe: Tak mówi Pan, Jahwe górom, pagórkom, potokom i dolinom, spustoszonym ruinom, opuszczonym miastom, które były łupem i pośmiewiskiem dla reszty narodów będących dokoła,",
      "dlatego tak mówi Pan, Jahwe — zaprawdę w ogniu Mojej gorliwości wyrzekłem przeciw reszcie narodów i przeciw całemu Edomowi, którzy wzięli sobie Mój kraj w posiadanie z radością całego serca, z pogardą w duszy, żeby jego pastwiska stały się łupem.",
      "Dlatego prorokuj o ziemi Izraela i powiesz górom, pagórkom, potokom i dolinom: Tak mówi Pan, Jahwe — oto Ja w Mojej gorliwości i w Mym oburzeniu powiedziałem: Ponieważ znosiliście zniewagę narodów,",
      "dlatego tak mówi Pan, Jahwe: Ja przysiągłem! Narody, które są wokół was, one będą znosić swoją zniewagę.",
      "Wy zaś, góry Izraela, wypuścicie wasze gałęzie, przyniesiecie wasze owoce dla Mojego ludu izraelskiego, bo wkrótce mają przyjść.",
      "Bo oto Ja jestem z wami. Zwróciłem się ku wam. Będziecie uprawione i będziecie zasiane.",
      "Pomnożę w was ludzi, cały dom Izraela wspólnie. Miasta będą zamieszkałe, ruiny zostaną zabudowane.",
      "Pomnożę w was ludzi i zwierzęta. Będą liczni i płodni. Sprawię, że będziecie zamieszkałe jak poprzednio. Będę wam czynił dobrze bardziej niż na początku i poznacie, że ja jestem Jahwe.",
      "Sprawię, że ludzie będą po was chodzić, lud Mój izraelski. Posiądą cię. Będziesz dla nich dziedzictwem i nie będziesz ich więcej osierocać.",
      "Tak mówi Pan, Jahwe: Ponieważ mówili o tobie, że pożerasz ludzi, osierocałaś swój naród,",
      "dlatego nie będziesz więcej pożerać ludzi i nie będziesz więcej osierocać swego ludu — wyrocznia Pana, Jahwe.",
      "Sprawię, że nie będziesz więcej słyszeć o sobie zniewagi narodów. Nie będziesz już znosić obelgi narodów, a ludu twojego nie będziesz więcej osierocać” — wyrocznia Pana, Jahwe.",
      "Jahwe skierował do mnie słowo, mówiąc:",
      "„Synu człowieczy, dom Izraela, mieszkając w swej ziemi, splamił ją swym postępowaniem i swoimi czynami. Ich postępowanie wobec Mnie było jak miesięczna nieczystość [kobiety].",
      "Więc wylałem na nich Moje oburzenie za krew, którą rozlali w kraju, za ich bałwany, którymi ją splamili.",
      "Rozproszyłem ich między narody i rozrzuciłem po krajach. Osądziłem ich według ich postępowania i według ich uczynków.",
      "Przyszli do narodów. Gdy tam przybyli, zbezcześcili Moje święte imię, gdy mówiono o nich: Oni są ludem Jahwe i opuścili Jego kraj.",
      "Ale ulitowałem się nad Moim świętym imieniem, które zbezcześcił dom Izraela u narodów, gdy tam przybyli.",
      "Dlatego powiedz domowi Izraela: Tak mówi Pan, Jahwe — nie z powodu was Ja działam, domu Izraela, ale ze względu na Moje święte imię, które zbezcześciliście u narodów, gdy tam przybyliście.",
      "Uświęcę wielkie Moje imię znieważone u narodów, które zbezcześciliście wśród nich. Poznają narody, że Ja jestem Jahwe — wyrocznia Pana, Jahwe — gdy okażę się świętym w was na ich oczach.",
      "Wezmę was z narodów, zgromadzę was ze wszystkich krajów i wprowadzę was do waszej ziemi.",
      "Pokropię was czystą wodą i będziecie czyści. Oczyszczę was ze wszystkich waszych nieczystości i ze wszystkich waszych bałwanów.",
      "Dam wam nowe serce i nowego ducha dam w wasze wnętrze. Usunę serce kamienne z waszego ciała, a dam wam serce cielesne.",
      "Ducha Mojego dam w wasze wnętrze i uczynię, że będziecie postępowali według Moich nakazów i strzegli Mojego prawa. Będziecie je wypełniali.",
      "Zamieszkacie w kraju, który dałem waszym ojcom. Będziecie dla Mnie ludem, Ja zaś będę dla was Bogiem.",
      "Uwolnię was od wszystkich waszych nieczystości. Przywołam zboże, rozmnożę je i nie ześlę na was głodu.",
      "Rozmnożę owoce drzew i plony ziemi, żebyście nie znosili więcej hańby głodu u narodów.",
      "Przypomnicie sobie wasze złe postępowanie i wasze czyny, które nie były dobre. Będziecie się brzydzić wobec siebie z powodu waszych grzechów i waszych obrzydliwości.",
      "Nie z powodu was Ja działam — wyrocznia Pana, Jahwe. Niech będzie wam wiadomo. Wstydźcie się i rumieńcie się z waszego postępowania domu Izraela.",
      "Tak mówi Pan, Jahwe: W dniu, w którym was oczyszczę ze wszystkich waszych grzechów, sprawię, że miasta będą zamieszkałe, ruiny będą odbudowane,",
      "spustoszony kraj będzie uprawiony, żeby nie był pustkowiem w oczach każdego przechodnia.",
      "Będą mówić: Ten kraj spustoszony stał się jak ogród Edenu. Miasta zrujnowane, spustoszone i zburzone są umocnione i zamieszkałe.",
      "I poznają narody, które pozostały wokół was, że Ja jestem Jahwe. Odbudowałem, co było zburzone. Obsadziłem, co było spustoszone. Ja Jahwe, powiedziałem i wykonam.",
      "Tak mówi Pan, Jahwe: Jeszcze w tym dam się uprosić domowi Izraela, żeby im uczynić. Rozmnożę im ludzi, jak owce.",
      "Jak owce poświęcone. Jak owce Jerozolimy na jej święta. Tak zrujnowane miasta będą pełne tłumu ludzi. I poznają, że Ja jestem Jahwe”."
    ],
    [
      "Ręka Jahwe spoczęła na mnie. Jahwe wyprowadził mnie w duchu i postawił mnie pośród równiny. Była ona pełna kości.",
      "Sprawił, że przeszedłem obok nich dookoła. Oto było ich bardzo wiele na powierzchni równiny i były bardzo wyschnięte.",
      "Rzekł do mnie: „Synu człowieczy, czy ożyją te kości”? Powiedziałem: „Panie, Jahwe, Ty wiesz”.",
      "Rzekł do mnie: „Prorokuj nad tymi kośćmi i powiedz im — wyschnięte kości, słuchajcie słowa Jahwe.",
      "Tak mówi Pan, Jahwe tym kościom: Oto Ja wprowadzę w was ducha i ożyjecie.",
      "Dam wam ścięgna, okryję was ciałem, oblokę was skórą i dam wam ducha. Ożyjecie i poznacie, że Ja jestem Jahwe”.",
      "Prorokowałem tak, jak mi polecono. I stał się szum, gdy prorokowałem. Oto szelest. Zbliżyły się kości, kość do kości.",
      "Zobaczyłem: Oto [pokazały się] na nich ścięgna, weszło ciało i skóra je pokryła z wierzchu, ale nie było w nich życia.",
      "Rzekł do mnie: „Prorokuj do Ducha. Prorokuj, synu człowieczy, i powiedz Duchowi: Tak mówi Pan, Jahwe — przybądź Duchu z czterech stron i powiej po tych zabitych, aby ożyli”.",
      "Prorokowałem tak, jak mi polecił. I wstąpił w nie duch i ożyli. Stanęli na swoich nogach. Bardzo, bardzo wielkie wojsko.",
      "Rzekł do mnie: „Synu człowieczy, kości te to cały dom Izraela. Oto oni mówią: Wyschły nasze kości, przepadła nasza nadzieja. Jesteśmy zgubieni.",
      "Dlatego prorokuj i powiedz im: Tak mówi Pan, Jahwe — oto Ja otworzę wasze groby, wyprowadzę was z grobów waszych, ludu Mój, i wprowadzę was do ziemi Izraela.",
      "Poznacie, że Ja jestem Jahwe, gdy otworzę wasze groby, gdy wyprowadzę was z waszych grobów, ludu Mój.",
      "Dam wam Mojego Ducha i ożyjecie. Osadzę was w waszej ziemi. Poznacie, że Ja, Jahwe, powiedziałem i wykonam” — wyrocznia Jahwe.",
      "Jahwe skierował do mnie słowo, mówiąc:",
      "„Ty, synu człowieczy, weź sobie jedno drewno i napisz na nim: Juda i sprzymierzeni z nim synowie Izraela. Weź inne drewno i napisz na nim: Józef, drewno Efraima i sprzymierzony z nim cały dom Izraela.",
      "Przyłóż je jedno do drugiego, żebyś miał jedno drewno i będą jednym w twojej ręce.",
      "A gdy synowie twojego narodu powiedzą tobie mówiąc: Czy nie oznajmisz nam, co te rzeczy według ciebie znaczą?",
      "Powiedz im: Tak mówi Pan, Jahwe — oto Ja wezmę drewno Józefa, które jest w ręku Efraima i sprzymierzone z nim pokolenia Izraela i położę je na drewnie Judy i uczynię je jednym drewnem i będą jednym w Mojej ręce.",
      "Drewna, na których napisałeś, będą w twojej ręce przed ich oczami.",
      "Powiedz im: Tak mówi Pan, Jahwe — oto Ja wezmę synów Izraela spośród narodów, tam gdzie poszli, zgromadzę ich zewsząd i wprowadzę ich do ich ziemi.",
      "Uczynię ich jednym narodem w kraju, na górach Izraela. Jeden król będzie dla nich wszystkich królem. Nie będą więcej dwoma narodami. Nie będą już więcej podzieleni na dwa królestwa.",
      "Nie będą się więcej plamili ich bałwanami i ohydami oraz wszelkimi odstępstwami. Wybawię ich od wszelkich ich odszczepieństw, którymi grzeszyli. Oczyszczę ich i będą dla Mnie ludem, a Ja będę dla nich Bogiem.",
      "Sługa Mój, Dawid, będzie ich królem. Wszyscy będą mieć jednego pasterza. Będą postępowali według Mojego prawa. Będą strzegli Moich nakazów i będą je wypełniali.",
      "Zamieszkają w kraju, który dałem Mojemu słudze Jakubowi, a w którym przebywali ich ojcowie. Będą w nim mieszkali, oni, ich dzieci oraz dzieci ich dzieci na zawsze. Dawid, Mój sługa, będzie ich księciem na zawsze.",
      "Zawrę z nimi przymierze pokoju. Będzie wieczne przymierze z nimi. Osadzę ich i rozmnożę ich. Pośród nich umieszczę Moje sanktuarium na zawsze.",
      "U nich będzie Moje mieszkanie. Będę dla nich Bogiem, oni zaś będą dla Mnie ludem.",
      "Narody będą widziały, że Ja jestem Jahwe, który uświęcam Izraela, gdy Moje sanktuarium będzie wśród nich na zawsze”."
    ],
    [
      "Jahwe skierował do mnie słowo, mówiąc:",
      "„Synu człowieczy, zwróć twoją twarz na Goga, krainę Magog, naczelnego księcia Meszek i Tubal. Prorokuj przeciw niemu.",
      "Powiesz: Tak mówi Pan, Jahwe — oto Ja jestem przeciw tobie Gogu, naczelny książę Meszek i Tubal.",
      "Odwrócę cię i włożę ci wodzik w twoje szczęki. Wyprowadzę cię i całe twoje wojsko, konie i jeźdźców, wszystkich doskonale okrytych, liczną rzeszę z tarczami i puklerzami, wszystkich władających mieczem.",
      "Z nimi Paras, Kusz i Put, wszyscy w puklerzach i szyszakach.",
      "Gomer i wszystkie jego oddziały. Dom Togarma z dalekiej północy i wszystkie jego oddziały. Liczne narody będą z tobą.",
      "Bądź gotów i przygotuj się ty i cała twoja rzesza, zgromadzona przy tobie. Będziesz do Mojej dyspozycji.",
      "Po wielu dniach będziesz posłany. Pod koniec lat wejdziesz do kraju wyjętego spod miecza, [mieszkańców] zebranych spośród licznych narodów, przeciw górom Izraela, które były całkowitą ruiną. Oni wyszli spośród narodów i wszyscy mieszkają bezpiecznie.",
      "Wejdziesz jak burza, przyjdziesz jak chmura, żeby nakryć kraj. Będziesz ty, twoje oddziały i liczne narody z tobą.",
      "Tak mówi Pan, Jahwe: Stanie się w owym dniu, powstaną myśli w twoim sercu, podejmiesz zły zamysł",
      "i powiesz: Wyruszę przeciw krajowi o otwartych osiedlach. Wejdę do [ludzi] spokojnych, mieszkających bezpiecznie, wszystkich, którzy mieszkają bez murów, zasuw i nie mają bram,",
      "żeby zebrać zdobycz, by zagarnąć łupy, aby swą rękę zwrócić przeciw zamieszkałym ruinom, przeciw ludowi zebranemu spośród narodów, który nabył dobytek i dobra, mieszkającemu w centrum ziemi.",
      "Szeba i Dedan, handlarze Tarszisz i wszyscy jego możni rzekną do ciebie: Czy ty przybyłeś, żeby zebrać zdobycz? Czy dla zagarnięcia łupu zgromadziłeś swoje rzesze, żeby unieść srebro i złoto, by wziąć dobytek i dobra, aby zebrać wielką zdobycz?",
      "Dlatego prorokuj, synu człowieczy, i powiesz Gogowi: Tak mówi Pan, Jahwe — czy nie wyruszysz w owym dniu, gdy Mój lud izraelski będzie mieszkał bezpiecznie?",
      "Przyjdziesz ze swego miejsca, z dalekiej północy ty, liczne narody z tobą, wszyscy jadący na koniach, wielka rzesza i liczne wojsko.",
      "Wystąpisz przeciw Mojemu ludowi izraelskiemu jak chmura, żeby przykryć kraj. Stanie się przy końcu dni, sprowadzę cię przeciw Mojemu krajowi, żeby Mnie narody poznały, gdy uświęcę się na tobie na ich oczach, Gogu.",
      "Tak mówi Pan, Jahwe: Czy ty nie jesteś tym, o którym mówiłem za dawnych dni przez Moje sługi, proroków Izraela, którzy przepowiadali w owych dniach, przez lata, że cię przywiodę przeciw nim?",
      "Stanie się w tym dniu, w dniu, gdy Gog wejdzie do ziemi Izraela — wyrocznia Pana, Jahwe — zapłonie Moje oburzenie na Mym obliczu.",
      "W Mojej gorliwości, w ogniu Mojej złości powiedziałem: Zaprawdę, w tym dniu przyjdzie wielkie trzęsienie na ziemię Izraela.",
      "Zadrżą przede Mną ryby morskie i ptaki niebieskie, polne zwierzęta i wszystkie płazy pełzające po ziemi, każdy człowiek, który będzie na powierzchni ziemi. Rozpadną się góry, osuną się zbocza i runie każdy mur na ziemię.",
      "Przywołam miecz przeciw niemu na wszystkich Moich górach — wyrocznia Pana, Jahwe. Miecz każdego zwróci się przeciw jego bratu.",
      "Osądzę go przez zarazę i krew. Ześlę ulewny deszcz i kamienie gradowe. Ogień i siarkę spuszczę na niego, na jego oddziały i na liczne narody, które będą z nim.",
      "Okażę się wielki i święty. Objawię się przed oczyma licznych narodów i poznają, że ja jestem Jahwe."
    ],
    [
      "Ty, synu człowieczy, prorokuj przeciw Gogowi i powiesz: Tak mówi Pan, Jahwe — oto Ja jestem przeciw tobie Gogu, naczelny książę Meszek i Tubal.",
      "Zawrócę cię, poprowadzę cię, sprawię, że przyjdziesz z dalekiej północy i wprowadzę cię na góry izraelskie.",
      "Wytrącę twój łuk z twojej lewej ręki i sprawię, że wypadną twoje strzały z twej prawej ręki.",
      "Na górach izraelskich padniesz ty i wszystkie twoje oddziały oraz narody, które będą z tobą. Dam cię na żer ptakom drapieżnym, wszelkiemu ptactwu i polnym zwierzętom.",
      "Padniesz na otwartym polu, bo Ja powiedziałem — wyrocznia Pana, Jahwe.",
      "Ześlę ogień na Magog i na bezpiecznych mieszkańców wysp. I poznają, że Ja jestem Jahwe.",
      "Sprawię, że wśród Mojego ludu izraelskiego poznają Moje święte imię i uczynię, że nie będą więcej bezcześcić Mojego świętego imienia. Poznają narody, że ja jestem Jahwe, święty w Izraelu.",
      "Oto nadchodzi i spełni się — wyrocznia Pana, Jahwe. Ten jest dzień, o którym mówiłem.",
      "Wyjdą mieszkańcy miast izraelskich, rozpalą [ogień] i będą palić zbroję, tarcze, puklerze, łuki, strzały, oszczepy i dzidy. Będą nimi rozpalać ogień siedem lat.",
      "Nie będą nosili drzewa z pola. Nie będą ścinać w lasach, bo będą rozpalać ogień zbroją. Zabiorą ich zdobycz, zagarną ich łupy — wyrocznia Pana, Jahwe.",
      "Stanie się w tym dniu: Dam Gogowi sławne miejsce na grób w Izraelu, dolinę Abarim na wschód od morza, tę, która zatrzymuje przechodniów. Tam pogrzebią Goga i całą jego rzeszę. Nazwą [ją]: Dolina Tłumów Goga.",
      "Dom Izraela będzie ich grzebał siedem miesięcy, ażeby oczyścić kraj.",
      "Będzie grzebał wszystek lud kraju i wyjdzie im to na chwałę. Dzień, w którym się wsławię — wyrocznia Pana, Jahwe.",
      "Wyznaczą stałych ludzi, obchodzących kraj, którzy będą grzebać przechodniów i pozostawionych na powierzchni kraju, żeby go oczyścić. Do końca siódmego miesiąca będą przeszukiwać.",
      "Obchodzący będą przechodzić przez kraj i gdy któryś zobaczy kość ludzką, pozostawi obok niej znak, aż ją grabarze pogrzebią w Dolinie Tłumów Goga.",
      "Będzie także nazwa: Miasto Hamonah. I oczyszczą kraj.",
      "Ty, synu człowieczy — tak mówi Pan, Jahwe — powiedz ptakom, wszystkiemu, co ma skrzydła, wszystkim polnym zwierzętom: Zgromadźcie się i przyjdźcie! Zbierzcie się zewsząd na Moją ofiarę, którą wam zabiłem, wielką ofiarę na górach Izraela. Jedzcie mięso i pijcie krew.",
      "Będziecie jeść mięso bohaterów i będziecie pić krew książąt kraju. Barany, baranki, kozły, byczki, wszystkie tuczone Baszanu.",
      "Będziecie jeść tłuszcz do sytości. Będziecie pić krew do upojenia z Mojej ofiary, którą zabiłem dla was.",
      "Nasyćcie się przy Moim stole końmi, wierzchowcami, bohaterami i wszystkimi wojownikami — wyrocznia Pana, Jahwe.",
      "Okażę Moją chwałę wśród narodów. Wszystkie narody zobaczą Mój sąd, którego dokonałem, i Moją rękę, którą położyłem na nich.",
      "I pozna dom Izraela, że Ja jestem Jahwe, ich Bogiem od tego dnia i nadal.",
      "Poznają narody, że dom Izraela poszedł do niewoli z powodu swych grzechów. Za to, że się Mi sprzeniewierzyli ukryłem Moją twarz przed nimi i dałem ich w rękę ich wrogów. Wszyscy oni padli od miecza.",
      "Uczyniłem im według ich nieczystości i według ich przestępstw. Ukryłem Moją twarz przed nimi.",
      "Dlatego tak mówi Pan, Jahwe: Teraz odmienię los Jakuba. Ulituję się nad całym domem Izraela i będę zazdrosny o Moje święte imię.",
      "Zapomną o ich zniewadze oraz o wszystkich ich niewiernościach, którymi się sprzeniewierzyli wobec Mnie, gdy zamieszkają w swej ziemi bezpiecznie i nie będzie kto by [ich] niepokoił.",
      "Gdy ich sprowadzę z narodów i zgromadzę ich z krajów ich nieprzyjaciół, okażę się w nich święty przed oczyma licznych narodów.",
      "Poznają, że Ja jestem Jahwe, ich Bogiem, gdy zesłałem ich na wygnanie do narodów, ale ich zgromadzę w ich ziemi i nie pozostawię ich tam więcej.",
      "Nie ukryję już więcej Mojej twarzy przed nimi, skoro Ducha Mojego wylałem na dom Izraela” — wyrocznia Pana, Jahwe."
    ],
    [
      "W dwudziestym piątym roku naszego wygnania, na początku roku, w dziesiątym [dniu] miesiąca, czternaście lat po zburzeniu miasta, w tym właśnie dniu spoczęła na mnie ręka Jahwe i wprowadził mnie tam.",
      "W widzeniach Bożych przyprowadził mnie do kraju Izraela i postawił mnie na bardzo wysokiej górze. Na niej było jakby budujące się miasto naprzeciw mnie.",
      "Wprowadził mnie tam. Oto mąż, którego wygląd był jak wygląd spiżu, miał w swym ręku lniany sznur i trzcinę mierniczą. Stał on w bramie.",
      "Mąż ten powiedział do mnie: „Synu człowieczy, spójrz twoimi oczami, słuchaj twoimi uszami, weź do swego serca wszystko, co ja ci pokazuję, albowiem dlatego jesteś tu wprowadzony, żeby ci pokazać. Oznajmij domowi Izraela wszystko, co zobaczysz”.",
      "Oto zewnątrz świątyni był mur dookoła. W ręku męża była trzcina miernicza na sześć łokci — do łokcia piędź. Zmierzył szerokość budowli: jedna trzcina i wysokość: jedna trzcina.",
      "Wszedł w bramę, której fasada była zwrócona w kierunku wschodu. Wstąpił po jej stopniach i zmierzył próg bramy: jedna trzcina szerokości. Jeden próg — jedna trzcina szerokości.",
      "Wnęka miała jedną trzcinę długości i jedną trzcinę szerokości. Między wnękami pięć łokci. Próg bramy od strony przedsionka bramy, wewnątrz: jedna trzcina.",
      "Zmierzył przedsionek bramy [...]",
      "[...] osiem łokci. Jego filary: dwa łokcie. Przedsionek bramy był wewnątrz.",
      "Brama zwrócona ku wschodowi miała trzy wnęki z jednej i trzy z drugiej strony. Ten sam wymiar miała każda z trzech. Ten sam wymiar miał każdy z filarów po jednej i po drugiej stronie.",
      "Zmierzył szerokość wejścia bramy: dziesięć łokci. [Pełna] szerokość bramy trzynaście łokci.",
      "Przed wnękami była przegroda. Miała jeden łokieć i jeden łokieć miała przegroda z przeciwnej strony. Wnęka miała sześć łokci z jednej i sześć łokci z drugiej strony.",
      "Zmierzył bramę od sufitu wnęki do sufitu [wnęki] przeciwnej. Szerokość wynosiła dwadzieścia pięć łokci. Wejście naprzeciw wejścia.",
      "Filary zrobił na sześćdziesiąt łokci. Przy filarze bramy dziedziniec dookoła.",
      "Od fasady bramy wejściowej do fasady przedsionka wewnątrz bramy: pięćdziesiąt łokci.",
      "Okratowane okna były we wnękach i przy filarach od wewnątrz bramy dookoła. Także przedsionki miały okna od wewnątrz dookoła. Na filarze były palmy.",
      "Wprowadził mnie na dziedziniec zewnętrzny. Oto znajdowały się cele. Dziedziniec był wyłożony kamiennymi płytami dookoła. Na kamiennych płytach było trzydzieści cel.",
      "Płyty kamienne z boku bram były wzdłuż długości bram. Były to płyty kamienne niższe.",
      "Zmierzył szerokość od fasady bramy niższej do fasady dziedzińca wewnętrznego na zewnątrz. Było sto łokci od wschodu i od północy.",
      "Brama, która była zwrócona na północ na dziedzińcu zewnętrznym; zmierzył jej długość i szerokość.",
      "Miała trzy wnęki z jednej strony i trzy z drugiej strony. Jej filary i jej przedsionki miały taki wymiar jak brama pierwsza: pięćdziesiąt łokci długości i dwadzieścia pięć łokci szerokości.",
      "Jej okna, jej przedsionek i jej palmy miały taki wymiar, jak brama zwrócona w kierunku wschodu. Po siedmiu stopniach wchodziło się do niej. Jej przedsionek był naprzeciw nich.",
      "Brama dziedzińca wewnętrznego była naprzeciw bramy północnej i wschodniej. Zmierzył od bramy do bramy: sto łokci.",
      "Poprowadził mnie w kierunku południa. Oto po stronie południowej była brama. Zmierzył jej filary i jej przedsionek. Miały te same wymiary.",
      "Miała okna i przedsionek. Okna miała dookoła jak tamte. Miała pięćdziesiąt łokci długości i dwadzieścia pięć szerokości.",
      "Siedem stopni prowadziło do niej. Przedsionek był naprzeciw nich. Na jej filarach były palmy z jednej i z drugiej strony.",
      "Dziedziniec wewnętrzny miał bramę po stronie południowej. Zmierzył od bramy do bramy po stronie południowej: sto łokci.",
      "Wprowadził mnie na dziedziniec wewnętrzny przez bramę południową. Zmierzył bramę południową. Miała te same wymiary co tamta.",
      "Jej wnęki, jej filary i jej przedsionek miały te same wymiary co tamta. Okna były dookoła i przedsionek. Miała pięćdziesiąt łokci długości i dwadzieścia pięć łokci szerokości.",
      "[...].",
      "Jej przedsionek znajdował się po stronie dziedzińca zewnętrznego. Na jej filarach były palmy. Jej wejście miało osiem stopni.",
      "Wprowadził mnie na dziedziniec wewnętrzny po stronie wschodniej. Zmierzył bramę. Miała wymiary takie same jak tamta.",
      "Jej wnęki, jej filary i jej przedsionek miały te same wymiary jak tamta. Były okna dookoła i przedsionek. Miała pięćdziesiąt łokci długości i dwadzieścia pięć szerokości.",
      "Jej przedsionek znajdował się po stronie dziedzińca zewnętrznego. Na jej filarach były palmy z jednej i z drugiej strony. Jej wejście miało osiem stopni.",
      "Poprowadził mnie ku bramie północnej. Zmierzył: miała te same wymiary co tamta.",
      "[Także] jej wnęki, jej filary i jej przedsionek. Miała okna dookoła. Była długa pięćdziesiąt łokci i szeroka dwadzieścia pięć łokci.",
      "Jej przedsionek znajdował się po stronie dziedzińca zewnętrznego. Na jej filarach były palmy z jednej i z drugiej strony. Jej wejście miało osiem stopni.",
      "Przy filarach bram znajdowała się sala mająca własne wejście. Tam obmywano całopalenia.",
      "W przedsionku bramy były dwa stoły z jednej i dwa stoły z drugiej strony, żeby na nich zabijać całopalenia oraz ofiary za grzech i za winę.",
      "Z boku na zewnątrz dla tego, kto wchodził ku wejściu bramy północnej, były dwa stoły, a po stronie przeciwnej przedsionka bramy dwa stoły.",
      "Było cztery stoły po jednej stronie i cztery stoły po drugiej stronie z boku bramy. Stołów było osiem. Na nich zabijano.",
      "Dla całopaleń były cztery stoły z kamienia ciosanego o długości półtora łokcia, o szerokości półtora łokcia, o wysokości jednego łokcia. Na nich kładziono narzędzia, którymi zabijano całopalenia i ofiary krwawe.",
      "Wystająca listwa na jedną dłoń była przymocowana zewnątrz dookoła. Na stołach było mięso ofiarne.",
      "Na zewnątrz bramy wewnętrznej na dziedzińcu wewnętrznym były dwie sale. Jedna z boku bramy północnej, a jej fasada była zwrócona w kierunku południa, druga z boku bramy południowej, a jej fasada była zwrócona w kierunku północnym.",
      "Powiedział mi: Ta sala, której fasada jest zwrócona w kierunku południa, jest dla kapłanów pełniących służbę w świątyni.",
      "Sala, której fasada jest zwrócona w kierunku północy, jest dla kapłanów pełniących służbę przy ołtarzu. Oni są synami Sadoka, potomkami synów Lewiego w służbie Jahwe.",
      "Zmierzył dziedziniec: długość sto łokci, szerokość sto łokci. Był kwadratowy. Ołtarz znajdował się przed świątynią.",
      "Wprowadził mnie do przedsionka świątyni. Zmierzył filary przedsionka: pięć łokci z jednej i pięć łokci z drugiej strony. Szerokość wejścia czternaście łokci. Boki wejścia miały trzy łokcie z jednej i trzy łokcie z drugiej strony.",
      "Długość przedsionka dwadzieścia łokci, szerokość dwanaście. Wstępowano do niego po dziesięciu stopniach. Kolumny stały przy filarach, jedna z jednej, druga z drugiej strony."
    ],
    [
      "Wprowadził mnie do Miejsca Świętego. Zmierzył filary: sześć łokci szerokości z jednej strony i sześć łokci szerokości z drugiej strony. [Taka była] szerokość filaru.",
      "Szerokość wejścia dziesięć łokci. Boki wejścia: pięć łokci z jednej i pięć łokci z drugiej strony. Zmierzył jego długość: Czterdzieści łokci, szerokość dwadzieścia łokci.",
      "Poszedł w głąb. Zmierzył filary wejścia: dwa łokcie. Wejście sześć łokci, Boki wejścia: siedem łokci.",
      "Zmierzył jego długość: dwadzieścia łokci, szerokość: dwadzieścia łokci, naprzeciw Miejsca Świętego. I rzekł do mnie: „To jest Święte Świętych”.",
      "Zmierzył ścianę świątyni: sześć łokci. Szerokość boku: cztery łokcie dookoła świątyni wokoło.",
      "Cel bocznych — cela nad celą — było trzy razy trzydzieści. Przy ścianie świątyni znajdowały się przejścia do cel bocznych dookoła. [Ściana] miała przegrody, ale nie wchodziły w ścianę świątyni.",
      "Szerokość obejścia powiększała się w miarę, jak cele boczne znajdowały się coraz wyżej, bo świątynia była [nim] okolona, gdyż [obejście] wznosiło się coraz wyżej dookoła świątyni. Dlatego świątynia rozszerzała się ku górze. Z części dolnej wstępowało się na górną przez środkową.",
      "Widziałem dookoła świątyni podwyższenie. Fundamenty cel bocznych miały pełną trzcinę: sześć łokci do nadbudowy.",
      "Szerokość ściany celi bocznej na zewnątrz: pięć łokci. Wolna przestrzeń między celami bocznymi należącymi do świątyni",
      "a między salami miała szerokość dwadzieścia łokci wszędzie dookoła świątyni.",
      "Drzwi celi bocznej prowadziły ku wolnej przestrzeni: jedne drzwi w kierunku północnym, jedne drzwi na południe. Szerokość muru wolnej przestrzeni pięć łokci dookoła.",
      "Budowla, która była naprzeciw przestrzeni zamkniętej, od strony zachodniej miała szerokości siedemdziesiąt łokci, ściana budowli miała pięć łokci szerokości dookoła, jej długość: dziewięćdziesiąt łokci.",
      "Zmierzył świątynię. Długość sto łokci. Przestrzeń zamknięta i budowla oraz jej ściany długości sto łokci.",
      "Szerokość fasady świątyni oraz przestrzeni zamkniętej od strony wschodniej: sto łokci.",
      "Zmierzył długość budowli przed przestrzenią zamkniętą, która była za nią, jej krużganki z jednej i z drugiej strony: sto łokci. Miejsce Święte wewnątrz i jego przedsionek z zewnątrz",
      "były obite deskami. Okna okratowane, krużganki wokół z trzech stron naprzeciw progu były wykonane z drzewa sechif dookoła od ziemi aż do okien. Okna były zasłonięte.",
      "Od górnej części wejścia, aż do wewnętrznej świątyni na zewnątrz, na wszystkich ścianach dookoła od strony zewnętrznej i wewnętrznej były ozdoby,",
      "wykonane cheruby i palmy. Palma była między cherubem a cherubem. Każdy cherub miał dwa oblicza.",
      "Oblicze człowieka było zwrócone ku palmie z jednej strony, oblicze lwa ku palmie z drugiej strony. Były wykonane w całej świątyni dookoła.",
      "Cheruby i palmy były wykonane na ścianie Miejsca Świętego od ziemi aż ponad wejście.",
      "Miejsce Święte: odrzwia były czworograniaste. Przed Świętym [Świętych] to, co było widoczne, miało jakby wygląd",
      "ołtarza drewnianego, wysokiego trzy łokcie. Jego długość: dwa łokcie. Miał narożniki, podstawę i ścianki z drzewa. Powiedział do mnie: „To jest stół, który jest przed Jahwe”.",
      "Miejsce Święte miało dwoje drzwi. Święte [Świętych]",
      "miało dwoje drzwi. Drzwi miały dwa ruchome skrzydła: dwa skrzydła jedne, dwa skrzydła drugie.",
      "Na drzwiach Miejsca Świętego były wykonane cheruby i palmy podobnie, jak były wykonane na ścianach. Drewniany architraw był na fasadzie przedsionka z zewnątrz.",
      "Okna okratowane i palmy były z jednej i z drugiej strony po bokach przedsionka, cele boczne świątyni i architrawy."
    ],
    [
      "Wyprowadził mnie na dziedziniec zewnętrzny drogą w kierunku północnym i wprowadził mnie do sali, która była naprzeciw przestrzeni zamkniętej, naprzeciw budowli po stronie północnej.",
      "Długość wynosiła sto łokci po stronie północnej, a szerokość pięćdziesiąt łokci.",
      "Naprzeciw bram, które były na wewnętrznym dziedzińcu i naprzeciw kamiennych płyt, które były na dziedzińcu zewnętrznym, znajdowała się galeria, wzdłuż galerii trzypiętrowej.",
      "Przed salami było przejście dziesięć łokci szerokie do wewnątrz, długości stu łokci. Ich wejścia były od północy.",
      "Sale górne były węższe od dolnych i środkowych budowli, ponieważ umniejszały je galerie.",
      "Były one bowiem trzypiętrowe i nie miały kolumn takich jak kolumny dziedzińca i dlatego były węższe od dolnych i środkowych licząc od ziemi.",
      "Mur, który biegł wzdłuż sal, miał długości pięćdziesiąt łokci,",
      "bo długość sal, które były na dziedzińcu zewnętrznym, wynosiła pięćdziesiąt łokci, a oto te naprzeciw Miejsca Świętego miały sto łokci.",
      "Poniżej tych sal było wejście od wschodu, żeby można było wejść do nich z dziedzińca zewnętrznego.",
      "Na szerokości muru dziedzińca w kierunku południa, naprzeciw przestrzeni zamkniętej i naprzeciw budowli były sale.",
      "Przed nimi biegła droga. Wyglądały jak sale, które były po stronie północnej. Miały tę samą długość i tę samą szerokość. Takie same były wszystkie ich wyjścia, taki sam ich układ i takie same wejścia.",
      "Poniżej sal, które były po stronie południowej, było wejście na początku każdego przejścia naprzeciw muru oddzielonego w kierunku wschodnim przy wchodzeniu.",
      "Powiedział mi: „Sale północne i sale południowe, które znajdują się naprzeciw przestrzeni zamkniętej, są to sale święte, gdyż tam kapłani, którzy zbliżają się do Jahwe, spożywają rzeczy najświętsze. Tam składają rzeczy najświętsze: ofiarę pokarmów, ofiarę za grzech, ofiarę za winę, bo jest to miejsce święte.",
      "Po wejściu kapłani nie wyjdą z [miejsca] świętego na dziedziniec zewnętrzny, ale tam złożą swe szaty, w których sprawują służbę, bo są one święte. Ubiorą inne szaty, wtedy zbliżą się [do miejsca], które jest dla ludu”.",
      "Ukończył mierzenie świątyni wewnętrznej i wyprowadził mnie w kierunku bramy, która była zwrócona na wschód i wymierzył ją dookoła.",
      "Zmierzył stronę wschodnią trzciną mierniczą: Pięćset trzcin trzciny mierniczej. Obrócił się,",
      "zmierzył stronę północną: Pięćset trzcin trzciny mierniczej. Obrócił się",
      "w stronę południową, zmierzył: Pięćset trzcin trzciny mierniczej.",
      "Obrócił się w stronę zachodnią, zmierzył: Pięćset trzcin trzciny mierniczej.",
      "Wymierzył ją z czterech stron. Miała ona mur dookoła długości pięćset i szerokości pięćset [trzcin], aby oddzielić święte od nieświętego."
    ],
    [
      "Zaprowadził mnie do bramy, bramy, która była zwrócona w kierunku wschodu.",
      "Oto Chwała Boga Izraela przyszła ze wschodu. Jej szum był jak szum wielkich wód. Ziemia jaśniała od Jego Chwały.",
      "Widzenie, które widziałem, było jak to, które oglądałem, gdy przyszedł. Zniszczyć miało, jak widzenie, które widziałem nad rzeką Kebar. I upadłem na moją twarz.",
      "Chwała Jahwe weszła do świątyni przez bramę, której fasada była zwrócona w kierunku wschodu.",
      "Podniósł mnie Duch i wprowadził mnie na dziedziniec wewnętrzny. Oto Chwała Jahwe napełniła świątynię.",
      "I usłyszałem mówiącego do mnie ze świątyni, a mąż stał obok mnie",
      "i rzekł do mnie: „Synu człowieczy, to jest miejsce Mojego tronu i miejsce stóp Moich nóg, gdyż tu będę mieszkał pośród synów Izraela na wieki. Dom Izraela nie splami więcej Mojego świętego imienia. Oni oraz ich królowie przez swój nierząd, przez stele ich królów po ich śmierci,",
      "gdyż kładli oni swój próg obok Mojego progu, swoje drzwi obok Moich drzwi i ścianę między Mną a między nimi, plamili Moje święte imię przez ich obrzydliwości, które popełniali. Więc wyniszczyłem ich w Moim gniewie.",
      "Teraz oddalą swój nierząd i stele swych królów ode Mnie. Zamieszkam wśród nich na wieki.",
      "Ty, synu człowieczy, pokaż domowi Izraela świątynię. Niech się wstydzą swoich grzechów i zmierzą rozkład.",
      "Gdy się zawstydzą z wszystkiego, co czynili, opisz im kształt świątyni, jej rozkład, jej wyjścia i jej wejścia, cały jej plan. Wszystkie jej nakazy, wszystkie jej plany, oznajmij im wszystkie jej prawa i napisz dla ich oczu. Niech przestrzegają całego jej planu, wszystkich jej nakazów. Niech je zachowują.",
      "To jest prawo świątyni. Na szczycie góry jej obszar dookoła jest bardzo święty. Oto takie jest prawo świątyni”.",
      "Takie są wymiary ołtarza w łokciach — łokieć wynosi łokieć i piędź. Rów miał łokieć i łokieć szerokości. Gzyms obrzeża wokoło jedną piędź. To jest cokół ołtarza.",
      "Od rowu na ziemi aż do dolnego obramowania dwa łokcie, szerokość jeden łokieć. Od małego obramowania do wielkiego obramowania cztery łokcie, szerokość łokieć.",
      "Palenisko: cztery łokcie. Od paleniska wzwyż cztery rogi.",
      "Palenisko dwanaście długości na dwanaście łokci szerokości. Jest to kwadrat czteroboczny.",
      "Obramowanie czternaście długości na czternaście szerokości, mające cztery boki. Gzyms wokoło pół łokcia. Miał wgłębienie łokcia wokoło. Jego stopnie były zwrócone na wschód.",
      "Rzekł do mnie: „Synu człowieczy, tak mówi Pan, Jahwe — te są nakazy co do ołtarza na dzień jego wykonania, żeby położyć na nim całopalenie i żeby go skropić krwią.",
      "Kapłanom lewickim tym, którzy pochodzą z pokolenia Sadoka, zbliżającym się do Mnie — wyrocznia Pana, Jahwe — żeby Mi służyć, dasz młodego byczka na ofiarę za grzech.",
      "Weźmiesz z jego krwi, namaścisz nią cztery rogi, cztery narożniki obramowania i gzyms wokół. Oczyścisz go i dokonasz pojednania.",
      "Weźmiesz byka, ofiarę za grzech i spalisz go w miejscu wyznaczonym w świątyni poza sanktuarium.",
      "Drugiego dnia złożysz kozła bez skazy na ofiarę za grzech i oczyszczą ołtarz tak, jak oczyścili przez [ofiarę] byka.",
      "Gdy dopełnisz oczyszczenia, ofiarujesz młodego byczka bez skazy i barana z trzody bez skazy.",
      "Ofiarujesz je przed Jahwe. Kapłani rzucą na nie sól, złożą je na całopalenie dla Jahwe.",
      "Siedem dni będziesz składał kozła, ofiarę za grzech na dzień. Młodego byczka i barana z trzody bez skazy będą składać,",
      "przez siedem dni będą dokonywać pojednania ołtarza, będą go oczyszczać i konserwować.",
      "Dopełnią tych dni. Stanie się, w ósmym dniu kapłani będą nadal składać na ołtarzu wasze całopalenia i wasze ofiary zjednoczenia. Będę wam przychylny” — wyrocznia Pana, Jahwe."
    ],
    [
      "Zawrócił mnie ku zewnętrznej bramie sanktuarium, skierowanej na wschód. Była ona zamknięta.",
      "Rzekł do mnie Jahwe: „Brama ta będzie zamknięta. Nie będzie otwarta. Nikt nie będzie przez nią wchodził, gdyż Jahwe, Bóg Izraela, wszedł przez nią. Będzie zamknięta.",
      "Tylko książę, jako książę, on w niej zasiądzie dla spożycia chleba przed Jahwe. Wejdzie przez przedsionek bramy i tą drogą wyjdzie”.",
      "Wprowadził mnie drogą bramy północnej przed świątynię. Zobaczyłem: Oto Chwała Jahwe wypełniła świątynię Jahwe. Upadłem na twarz.",
      "Rzekł do mnie: „Synu człowieczy, zwróć uwagę, zobacz na własne oczy i przyjmij w swoje uszy to wszystko, co Ja ci powiem o wszystkich nakazach świątyni Jahwe i o wszystkich jej przepisach. Zwróć uwagę na wchodzących do świątyni i na wszystkich opuszczających sanktuarium.",
      "Powiesz buntownikom, domowi Izraela: Tak mówi Pan, Jahwe — dosyć wam, domu Izraela, wszystkich waszych obrzydliwości.",
      "Gdy wprowadzaliście obcych o nieobrzezanym sercu i nieobrzezanym ciele, żeby byli w Moim sanktuarium, żeby bezcześcili Moją świątynię, gdy ofiarowaliście Mój chleb, tłuszcz i krew oraz łamaliście Moje przymierze wszystkimi waszymi obrzydliwościami.",
      "Nie pełniliście Mojej świętej służby, ale dla siebie ustanowiliście ich stróżami Mojej służby w Moim sanktuarium.",
      "Tak mówi Pan, Jahwe: Żaden obcy o nieobrzezanym sercu i nieobrzezanym ciele nie wejdzie do Mojego sanktuarium, żaden obcy, który jest wśród synów Izraela.",
      "Albowiem Lewici, którzy oddalili się ode Mnie, gdy Izrael błądził, którzy ode Mnie odeszli za swymi bałwanami, poniosą swą winę.",
      "Będą w Moim sanktuarium służyć jako stróże bram świątyni i będą sługami świątyni. Oni będą zabijać całopalenie i ofiarę krwawą dla ludu. Oni będą stać przed nimi, żeby im służyć.",
      "Ponieważ usługiwali im przed ich bałwanami i byli dla domu Izraela przyczyną grzechu, stąd podniosłem przeciw nim Moją rękę — wyrocznia Pana, Jahwe — Poniosą swoją winę.",
      "Nie będą sprawować dla Mnie służby kapłańskiej, żeby zbliżyć się do jakiejkolwiek Mojej rzeczy świętej lub najświętszej. Będą znosić swą hańbę i swe obrzydliwości, które czynili.",
      "Ustanowię ich stróżami służby w świątyni, całej jej posługi i wszystkiego, co się w niej czyni.",
      "Kapłani Lewiego, synowie Sadoka, którzy strzegli służby Mojego sanktuarium, gdy synowie Izraela oddalili się ode Mnie, oni przystąpią do Mnie, żeby Mi służyć. Będą stali przede Mną, żeby Mi ofiarować tłuszcz i krew — wyrocznia Pana, Jahwe.",
      "Oni będą wchodzili do Mojego sanktuarium, oni będą przystępowali do Mojego stołu, żeby Mi służyć i będą strzec Mojej służby.",
      "Będzie [tak]: Gdy wejdą w bramy dziedzińca wewnętrznego, przywdzieją lniane szaty. Nie będzie ich okrywać wełna w czasie ich służby za bramami dziedzińca wewnętrznego i świątyni.",
      "Lniane turbany będą na ich głowach. Lniane spodenki będą na ich biodrach i nie przepaszą się tym [co wywołuje] pot.",
      "Gdy będą wychodzić na dziedziniec zewnętrzny, do ludu na dziedzińcu zewnętrznym, zdejmą swoje szaty, w których oni sprawowali swą służbę, złożą je w salach świętych i ubiorą inne szaty, żeby nie uświęcili ludu swymi szatami.",
      "Nie będą golili swych głów. Nie będą zapuszczali włosów. Będą dokładnie strzyc swoje głowy.",
      "Żaden kapłan nie będzie pił wina, gdy wejdzie na dziedziniec wewnętrzny.",
      "Nie wezmą sobie za żonę wdowy lub kobiety porzuconej, lecz wezmą sobie dziewicę nasienia domu Izraela lub wdowę, która została wdową po kapłanie.",
      "Będą uczyli Mój lud rozróżniać między tym, co święte, co nieświęte i będą go pouczali o tym, co nieczyste, co czyste.",
      "W sądzie oni staną, aby rozsądzać. Będą sądzić według Mojego prawa. Będą przestrzegali Moich praw, Moich nakazów, wszystkich Moich świąt i będą święcić Moje szabaty.",
      "Nie zbliży się do człowieka zmarłego, żeby się nie splamić. Będą się mogli splamić przy zmarłym ojcu, matce, synu, córce, bracie i siostrze, która nie miała męża.",
      "Po jego oczyszczeniu odliczą mu siedem dni.",
      "W dniu, w którym wejdzie do świętego [miejsca], na dziedziniec wewnętrzny dla posługi w świętym [miejscu] złoży swą ofiarę za grzech — wyrocznia Pana, Jahwe.",
      "Będą mieć dziedzictwo. Ja jestem ich posiadłością. Nie dacie im posiadłości w Izraelu. Ja jestem ich posiadłością.",
      "Za pokarm będą mieli ofiarę pokarmów. Ofiarę za grzech i ofiarę za winę oni będą spożywać. Ich będzie każda ofiara klątwy w Izraelu.",
      "Najlepsze wszystkich pierwocin ze wszystkiego, wszystkie dary, wszystko ze wszystkich waszych danin będzie dla kapłanów. Najlepszą waszą mąkę dacie kapłanowi, żeby błogosławieństwo spoczęło na twoim domu.",
      "Kapłani nie będą spożywać żadnej padliny ani [mięsa] z rozszarpanego ptaka lub bydlęcia."
    ],
    [
      "Gdy będziecie losować kraj w dziedzictwo, wydzielicie daninę świętą z kraju dla Jahwe długości dwudziestu pięciu tysięcy, szerokości dwudziestu tysięcy. Będzie ona święta na całym swym obszarze wokoło.",
      "Z niej [wydzielicie] na sanktuarium pięćset na pięćset, kwadrat wokoło. Wokół niego będzie przestrzeń wolna pięćdziesiąt łokci na pięćdziesiąt.",
      "Z tej odmierzonej przestrzeni wymierzysz dwadzieścia pięć tysięcy długości, dziesięć tysięcy szerokości. Na nim będzie sanktuarium, miejsce najświętsze.",
      "Ta święta część kraju będzie dla kapłanów obsługujących sanktuarium, którzy się zbliżają, żeby służyć Jahwe. Będzie [tam] dla nich miejsce na ich domy i [miejsce] święte dla sanktuarium.",
      "[Obszar] długości dwudziestu pięciu tysięcy i szerokości dziesięciu tysięcy będzie dla Lewitów, sług świątyni. Będzie ich posiadłością, miejsce na mieszkanie.",
      "Na posiadłość dla miasta dacie pięć tysięcy szerokości i dwadzieścia pięć tysięcy długości wzdłuż świętej daniny. Będzie należeć do całego domu Izraela.",
      "Dla księcia [wyznaczycie] z jednej i drugiej strony świętej daniny i posiadłości miasta. Naprzeciw świętej daniny i naprzeciw posiadłości miasta od strony zachodniej na zachód i od strony wschodniej na wschód. Długość będzie ta sama każdej części od granicy morza aż po granicę wschodnią",
      "kraju. Będzie to jego posiadłość w Izraelu. Moi książęta nie będą więcej uciskali Mojego ludu. Kraj dadzą domowi Izraela, jego pokoleniom.",
      "Tak mówi Pan, Jahwe: Dość wam książęta Izraela! Zaprzestańcie przemocy i ucisku. Czyńcie prawo i sprawiedliwość. Usuńcie wasze zdzierstwa spośród Mojego ludu — wyrocznia Pana, Jahwe.",
      "Niech będzie u was sprawiedliwa waga, sprawiedliwa efa i sprawiedliwy bat.",
      "Efa i bat będą miały jedną miarę. Bat dziesiątą część chomera i efa dziesiątą część chomera. Według chomera będzie ich miara.",
      "Sykl będzie miał dwadzieścia gerah. Dwadzieścia pięć syklów, dwadzieścia syklów i piętnaście syklów będą stanowić minę.",
      "Takie są daniny, które będziecie pobierali: szóstą część efy za chomer pszenicy i szóstą część efy za chomer jęczmienia.",
      "Nakaz oliwy — bat [miarą] oliwy — dziesiąta część bata za kor. Dziesięć batów [stanowi] chomer, gdyż dziesięć batów stanowi kor.",
      "Jedno jagnię za dwieście owiec z bujnych pastwisk Izraela [będzie] przy ofierze z pokarmów, przy całopaleniu i przy ofierze zjednoczenia na przebłaganie za nich — wyrocznia Pana, Jahwe.",
      "Wszystek lud kraju będzie składał taką daninę dla księcia w Izraelu.",
      "Książę będzie dawał na ofiary całopalenia, ofiary z pokarmów i płynów w święta pielgrzymkowe, nowiu, w szabaty i wszystkie święta domu Izraela. On zapewni ofiarę za grzech, ofiarę z pokarmów, całopalenie i ofiarę zjednoczenia na przebłaganie za dom Izraela.",
      "Tak mówi Pan, Jahwe: W pierwszym [miesiącu], pierwszego [dnia] miesiąca weźmiesz młodego byczka bez skazy i dokonasz oczyszczenia sanktuarium.",
      "Kapłan weźmie z krwi ofiary za grzechy i namaści odrzwia świątyni, cztery narożniki obramowania ołtarza i odrzwia bramy dziedzińca wewnętrznego.",
      "Tak uczynisz siódmego [dnia] miesiąca za każdego, kto zbłądził przez słabość lub nieświadomość, i dokonasz przebłagania świątyni.",
      "W pierwszym [miesiącu], czternastego [dnia] miesiąca będzie dla was święto paschy. Siedem dni będzie się jeść chleby niekwaszone.",
      "W tym dniu książę złoży byka na ofiarę za grzech za siebie i za cały lud kraju.",
      "Siedem dni będzie święto. Na całopalenie dla Jahwe złoży, każdego dnia, siedem byków i siedem baranów bez skazy. Przez siedem dni codziennie kozła, jako ofiarę za grzech.",
      "Złoży ofiarę z pokarmów: efę na byka, efę na barana i hin oliwy na efę.",
      "W siódmym [miesiącu], piętnastego dnia miesiąca w święto pielgrzymkowe uczyni to samo przez siedem dni, tak ofiarę za grzech, jak całopalenie i ofiarę z pokarmów oraz oliwę."
    ],
    [
      "Tak mówi Pan, Jahwe: Brama dziedzińca wewnętrznego, zwrócona na wschód, będzie zamknięta przez sześć dni pracy. W dniu szabatu będzie otwarta i w dniu nowiu będzie otwarta.",
      "Książę wejdzie przez przedsionek bramy z zewnątrz i stanie w odrzwiach bramy. Kapłani złożą jego całopalenie i jego ofiarę zjednoczenia. Pokłoni się głęboko na progu bramy i wyjdzie. Brama nie będzie zamknięta aż do wieczora.",
      "Lud kraju pokłoni się głęboko przed Jahwe u wejścia tej bramy w szabaty i w święta nowiu.",
      "Całopalenie, które ofiaruje książę dla Jahwe w dniu szabatu, będzie się składać z sześciu baranków bez skazy i barana bez skazy.",
      "Zaś ofiara z pokarmów: efa na barana. Na baranki ofiarę z pokarmów złoży według swej woli i hin oliwy na efę.",
      "W dniu nowiu złoży młodego byczka bez skazy, sześć baranków i barana bez skazy",
      "oraz ofiaruje efę na byczka i efę na barana jako ofiarę pokarmów. Na baranki według swej woli i hin oliwy na efę.",
      "Książę, gdy będzie wchodził, wejdzie przez przedsionek bramy i tą drogą wyjdzie.",
      "Przy wchodzeniu przed Jahwe w święta lud ziemi będzie wchodził przez bramę północną, żeby się głęboko pokłonić i wyjdzie przez bramę południową. Wchodzący przez bramę południową wyjdzie przez bramę północną. Nie wróci się przez bramę, przez którą wszedł, gdyż wyjdzie przez jej przeciwległą.",
      "Książę przy ich wchodzeniu, wraz z nimi wejdzie, gdy oni będą wchodzić i wyjdzie.",
      "W święta pielgrzymek i w święta, [na] ofiarę z pokarmów [złoży] efę na byka, efę na barana, na baranki według swej woli i hin oliwy na efę.",
      "Gdy książę złoży dobrowolne całopalenie lub dobrowolną ofiarę zjednoczenia dla Jahwe, otworzy mu bramę zwróconą ku wschodowi. Złoży jego całopalenie i jego ofiarę zjednoczenia tak, jak składa w dzień szabatu i wyjdzie. Po jego wyjściu zamknie bramę.",
      "Codziennie ofiarujesz dla Jahwe jednorocznego baranka bez skazy na całopalenie. Co rano go ofiarujesz.",
      "Jako ofiarę z pokarmów na niego ofiarujesz co rano szóstą część efy, trzecią część hinu oliwy dla zwilżenia najprzedniejszej mąki na ofiarę z pokarmów dla Jahwe. Są to nakazy nieustannego całopalenia.",
      "Baranka, ofiarę z pokarmów i oliwę złożą co rano jako nieustanne całopalenie.",
      "Tak mówi Pan, Jahwe: Jeśli książę da dar jednemu ze swoich synów, będzie to dziedzictwo jego i jego dzieci, ich dziedziczna posiadłość.",
      "Jeśli da dar ze swego dziedzictwa jednemu ze swoich sług, będzie to należało do niego aż do roku wyzwolenia i wróci do księcia. Jego dziedzictwo będzie tylko dla jego synów.",
      "Książę nie weźmie z dziedzictwa ludu, żeby zagrabić im z ich posiadłości. Z jego posiadłości będzie dawał w dziedzictwo swym synom, żeby nikt z Mojego ludu nie był pozbawiony swojej posiadłości”.",
      "Wprowadził mnie przez wejście, które było z boku bramy, do świętych sal dla kapłanów, zwróconych ku północy. Oto tam było miejsce wysunięte najdalej na zachód.",
      "Rzekł do mnie: „To jest miejsce, w którym kapłani będą gotować [mięso] ofiary za winę i za grzech, gdzie będą piec ofiarę z pokarmów, żeby nie wychodzili na dziedziniec zewnętrzny, by nie uświęcić ludu”.",
      "Wyprowadził mnie na dziedziniec zewnętrzny i oprowadził mnie po czterech rogach dziedzińca. Oto w każdym rogu dziedzińca znajdowało się podwórko.",
      "W czterech rogach dziedzińca były cztery małe podwórka: czterdzieści długości i trzydzieści szerokości. Cztery odgraniczone podwórka miały jeden wymiar.",
      "Miały one obmurowanie wokół czterech. Paleniska były położone wewnątrz otaczających obmurowań.",
      "Rzekł do mnie: „To są miejsca palenisk, w których służba świątyni gotuje [mięso] krwawej ofiary ludu”."
    ],
    [
      "Zawrócił mnie do wejścia do świątyni. Oto woda wypływała spod progu świątyni w kierunku wschodu, gdyż fasada świątyni była skierowana na wschód. Woda wypływała spod prawego boku świątyni, z południowej strony ołtarza.",
      "Wyprowadził mnie przez bramę północną i poprowadził mnie drogą zewnętrzną do bramy zewnętrznej, zwróconej ku wschodowi. Oto woda wypływała z prawego boku.",
      "Gdy mąż ten szedł w kierunku wschodnim, miał w swej ręce sznur. Odmierzył tysiąc [łokci] i przeprowadził mnie przez wodę. Woda [sięgała] po kostki.",
      "Odmierzył tysiąc łokci i przeprowadził mnie przez wodę. Woda [sięgała] po kolana. Odmierzył tysiąc [łokci] i przeprowadził mnie przez wodę. Woda [sięgała] po biodra.",
      "Odmierzył tysiąc [łokci]. Był [to już] strumień, którego nie mogłem przejść, gdyż poziom wody był wysoki — woda do pływania. Była to rzeka, której nie można przejść.",
      "Rzekł do mnie: „Czy widziałeś, synu człowieczy?”. Poprowadził mnie z powrotem na brzeg rzeki.",
      "Gdy wróciłem, oto na brzegu rzeki było bardzo dużo drzew z jednej i z drugiej strony.",
      "Rzekł do mnie: „Wody te płyną w kierunku obszaru wschodniego, spływają na równinę i wpadają do morza, do morza gorzkiego i [jego] wody zostają uzdrowione.",
      "Stanie się: Wszelka istota żyjąca, która pełza, wszędzie tam, gdzie wpłynie rzeka, będzie żyć. Będzie bardzo dużo ryb, bo będą tam wpływać te wody i [wody morza] będą uzdrowione. Będzie żyć wszystko dokąd wpłynie ta rzeka.",
      "Stanie się: Rybacy będą stać nad nimi, od Engadi aż po Eneglaim, miejscem na rozciąganie sieci. Ryby będą według swojego gatunku, jak ryby wielkiego morza, bardzo liczne.",
      "Jego bagna i zalewy nie będą uzdrowione. Będą przeznaczone do [wydobywania] soli.",
      "Nad rzeką, nad jej brzegami z tej i z tamtej strony będzie rosło wszelkie drzewo owocowe. Ich liście nie będą więdnąć, a ich owoce nie ustaną. Każdego miesiąca będą owocować, bo jej wody wychodzą z sanktuarium. Jego owoce będą do jedzenia, a jego liście na lekarstwom",
      "Tak mówi Pan, Jahwe: „Ta jest granica, którą wyznaczycie w dziedzictwo kraju dwunastu pokoleniom Izraela. Józefowi podwójną część.",
      "Odziedziczycie ją, każdy tak, jak jego brat, gdyż przysiągłem, że dam ją ojcom waszym. Kraj ten przypadnie wam w dziedzictwo.",
      "Ta jest granica kraju: Od strony północnej — od wielkiego morza w kierunku Chetlon do wejścia do Sedada,",
      "Chamat, Berotah, Sibrajim, które jest między obszarem Damaszku a między obszarem Chamat, Chacer Hatikon, które jest na granicy Hauranu.",
      "Granica będzie biec od morza do Chacer Einon. Obszar Damaszku będzie na północ i obszar Chamat na północ. To jest strona północna.",
      "Strona wschodnia: Od [granicy] między Hauranem, między Damaszkiem, między Gileadem, między krajem Izraela, od granicy Jordanu do morza wschodniego, do Tamar. To jest granica wschodnia.",
      "Strona południowa w kierunku południa: Od Tamar do wód Meribat Kadesz, potokiem do wielkiego morza. To jest strona południowa na południu:",
      "Strona zachodnia: Od granicy wielkiego morza aż do miejsca naprzeciw wejścia do Chamat. To jest strona zachodnia.",
      "Kraj ten podzielicie sobie według pokoleń Izraela.",
      "Stanie się, przypadnie on w dziedzictwo wam i obcokrajowcom, obcokrajowcom przebywającym wśród was, którzy zrodzą u was synów. Będą dla was jak tubylcy wśród synów Izraela. Z wami przypadnie im dziedzictwo pośród pokoleń Izraela.",
      "I stanie się, wśród pokolenia, w którym obcokrajowiec będzie przebywał, tam dacie mu jego dziedzictwo — wyrocznia Pana, Jahwe."
    ],
    [
      "Te są imiona pokoleń: Od krańca północnego idąc w kierunku Chetlon, wejścia do Chamat do Chacer Einon, obszaru Damaszku będącego na północ, po stronie Chamat od wschodu do zachodu będzie należeć do Dana. Jedna [część].",
      "Obok obszaru Dana od strony wschodniej po stronę zachodnią Aszer. Jedna [część].",
      "Obok obszaru Aszera od strony wschodniej po stronę zachodnią Neftali. Jedna [część].",
      "Obok obszaru Neftalego od strony wschodniej po stronę zachodnią Manasse. Jedna [część].",
      "Obok obszaru Manassego od strony wschodniej po stronę zachodnią Efraim. Jedna [część].",
      "Obok obszaru Efraima od strony wschodniej po stronę zachodnią Ruben. Jedna [część].",
      "Obok obszaru Rubena od strony wschodniej po stronę zachodnią Juda. Jedna [część].",
      "Obok obszaru Judy od strony wschodniej po stronę zachodnią będzie danina, którą ofiarujecie, długości dwadzieścia pięć tysięcy, szerokości i długości jak każda z części od strony wschodniej po stronę zachodnią. Sanktuarium będzie w jej środku.",
      "Danina, którą ofiarujecie dla Jahwe, będzie mieć długości dwadzieścia pięć tysięcy, szerokości dwadzieścia tysięcy.",
      "Do niej będzie należeć danina święta dla kapłanów: na północy dwadzieścia pięć tysięcy długości, na zachodzie dziesięć tysięcy szerokości, na wschodzie dziesięć tysięcy szerokości, na południu dwadzieścia pięć tysięcy długości. W jej środku będzie sanktuarium Jahwe.",
      "[Będzie należeć] do poświęconych kapłanów z synów Sadoka, którzy strzegli Mojej służby, a którzy nie zbłądzili, gdy błądzili synowie Izraela tak, jak zbłądzili Lewici.",
      "Do nich będzie należała danina z daniny kraju, najświętsza obok obszaru Lewitów.",
      "Lewici [otrzymają] wzdłuż obszaru kapłanów [obszar] długości dwudziestu pięciu tysięcy i szerokości dziesięciu tysięcy; całość długości dwadzieścia pięć tysięcy i szerokości dziesięć tysięcy.",
      "Nie będą zeń sprzedawać ani zamieniać, ani odstępować [tej] najlepszej części kraju, bo jest święta dla Jahwe.",
      "Pięć tysięcy, które pozostało z szerokości dwudziestu pięciu tysięcy, jest nieświęte, [przeznaczone] dla miasta na mieszkania i na przestrzeń wolną. Miasto będzie w jej środku.",
      "Takie są jego wymiary: strona północna cztery tysiące pięćset, strona południowa cztery tysiące pięćset, strona wschodnia cztery tysiące pięćset i strona zachodnia cztery tysiące pięćset.",
      "Miasto będzie mieć przestrzeń wolną: Od północy dwieście pięćdziesiąt, od południa dwieście pięćdziesiąt, od wschodu dwieście pięćdziesiąt i od zachodu dwieście pięćdziesiąt.",
      "Pozostała część długości wzdłuż świętej daniny dziesięć tysięcy na wschód i dziesięć tysięcy na zachód. Jej plon będzie służył na utrzymanie tych, którzy pracują w mieście.",
      "Robotnicy miasta ze wszystkich pokoleń Izraela będą ją uprawiać.",
      "Cała danina dwadzieścia pięć tysięcy na dwadzieścia pięć tysięcy. Ofiarujecie kwadrat, świętą daninę wraz z posiadłością miasta.",
      "Dla księcia będzie pozostała część z jednej i z drugiej strony świętej daniny i posiadłości miasta, na wschód naprzeciw dwudziestu pięciu tysięcy do granicy wschodniej i na zachód naprzeciw dwudziestu pięciu tysięcy do granicy zachodniej. Odpowiednio do [innych] będzie należeć do księcia. Danina święta i sanktuarium świątyni będą w jej środku.",
      "Posiadłość Lewitów i posiadłość miasta będą w środku tego, co należy do księcia. Między obszarem Judy i między obszarem Beniamina będzie własność księcia.",
      "Reszta pokoleń: Od strony wschodniej po stronę zachodnią Beniamin. Jedna [część].",
      "Obok obrazu Beniamina od strony wschodniej po stronę zachodnią Symeon. Jedna [część].",
      "Obok obszaru Symeona od strony wschodniej po stronę zachodnią Issachar. Jedna [część].",
      "Obok obszaru Issachara od strony wschodniej po stronę zachodnią Zabulon. Jedna [część].",
      "Obok obszaru Zabulona od strony wschodniej po stronę zachodnią Gad. Jedna [część].",
      "Obok obszaru Gada po stronie południowej na południe będzie granica Tamar, wód Meribat Kadesz, potoku i wielkiego morza.",
      "To jest kraj, który przypadnie w dziedzictwo pokoleniom Izraela, i te są ich części” — wyrocznia Pana, Jahwe.",
      "Takie są wyjścia z miasta. Od strony północnej wymiar: cztery tysiące pięćset;",
      "bramy miasta według pokoleń Izraela — trzy bramy od północy: brama Rubena jedna, brama Judy jedna, brama Lewiego jedna.",
      "Od strony wschodniej: cztery tysiące pięćset; trzy bramy: brama Józefa jedna, brama Beniamina jedna, brama Dana jedna.",
      "Strona południowa: cztery tysiące pięćset wymiar; trzy bramy: brama Symeona jedna, brama Issachara jedna, brama Zabulona jedna.",
      "Strona zachodnia: cztery tysiące pięćset; trzy bramy: brama Gada jedna, brama Aszera jedna, brama Neftalego jedna.",
      "Wokoło osiemnaście tysięcy. Odtąd nazwa miasta: Jahwe jest tam."
    ]
  ],
  [
    [
      "W trzecim roku panowania Jojakima, króla Judy, Nabuchodonozor, król Babilonu, przybył do Jerozolimy i obiegł ją.",
      "Pan dał w jego rękę Jojakima, króla Judy, oraz część naczyń domu Bożego. Zabrał je do kraju Szinear, do świątyni swojego boga. Naczynia umieścił w skarbcu swojego boga.",
      "Król polecił Aszpenazowi, przełożonemu swoich dworzan, wziąć spośród synów Izraela z rodu królewskiego i szlacheckiego",
      "czterech młodzieńców nie mających żadnej skazy, o pięknym wyglądzie, biegłych we wszelkiej mądrości, posiadających wiedzę, bystrego rozumu, którzy byliby zdolni do służby w pałacu królewskim, żeby ich nauczyć pisma i języka Chaldejczyków.",
      "Król wyznaczył im dzienną strawę królewską i wino, które sam pił. Ich wychowanie miało trwać trzy lata, a po ich upływie mieli pełnić służbę przy królu.",
      "Z synów Judy byli wśród nich: Daniel, Chananiasz, Miszael i Azariasz.",
      "Przełożony dworzan nadał im imiona: Daniela nazwał Belteszassarem, Chananiasza Szadrakiem, Miszaela Meszakiem, Azariasza zaś Abed Nego.",
      "Daniel postanowił w swoim sercu, że nie będzie się plamił potrawą królewską i winem, które on pił. Prosił więc przełożonego dworzan, żeby się nie musiał plamić.",
      "Bóg sprawił, że Daniel znalazł łaskawość i przychylność u przełożonego dworzan.",
      "Przełożony dworzan powiedział Danielowi: „Boję się pana mojego, króla, który wyznaczył wam pokarm i napoje, bo gdy zobaczy wasze twarze mizerniejsze od młodzieńców w waszym wieku, narazicie moją głowę u króla”.",
      "Daniel powiedział nadzorcy, któremu przełożony dworzan zlecił pieczę nad Danielem, Chananiaszem, Miszaelem i Azariaszem:",
      "„Poddaj — proszę — sługi twoje próbie przez dziesięć dni. Niech nam dają jarzyny do jedzenia i wodę do picia.",
      "Zobaczysz, jak wyglądamy my, a jak młodzieńcy jedzący potrawę królewską, i według uznania postąp z twoimi sługami”.",
      "Przystał na tę ich prośbę i poddał ich próbie przez dziesięć dni.",
      "Po upływie dziesięciu dni ich wygląd okazał się lepszy i ciało lepiej odżywione od wszystkich młodzieńców, jedzących strawę królewską.",
      "Toteż nadzorca zabrał ich potrawę oraz ich wino do picia i dawał im jarzyny.",
      "Owym czterem młodzieńcom dał Bóg wiedzę, biegłość w każdym piśmie i mądrość. Daniel zaś miał dar rozumienia wszelkich widzeń i snów.",
      "Po upływie dni, gdy król polecił, aby ich przedstawiono, przełożony dworzan wprowadził ich przed oblicze Nabuchodonozora.",
      "Król rozmawiał z nimi. I nie było wśród nich wszystkich równego Danielowi, Chananiaszowi, Miszaelowi i Azariaszowi. Weszli więc w służbę przy królu.",
      "W każdej sprawie wymagającej mądrości i roztropności, w której król zasięgał ich rady, zauważył że dziesięciokrotnie przewyższają wszystkich wykładaczy snów i czarodziejów, których miał w całym swym królestwie.",
      "I pozostał Daniel (w służbie królewskiej) aż do pierwszego roku panowania króla Cyrusa."
    ],
    [
      "W drugim roku panowania Nabuchodonozora, Nabuchodonozor miał sen. Zaniepokoił się jego duch i sen go opuścił.",
      "Król polecił przywołać wykładaczy snów, czarodziejów, magów i astrologów, żeby oznajmili królowi jego sen. Przybyli więc i stanęli przed obliczem króla.",
      "Król powiedział im: „Miałem sen i niepokoi się mój duch, żeby się dowiedzieć, co to był za sen”.",
      "Chaldejczycy przemówili do króla po aramejsku: „Królu, żyj na wieki! Opowiedz sen twoim sługom, a damy wyjaśnienie.",
      "Odpowiadając król rzekł Chaldejczykom: „Ogłaszam dekret: Jeśli mi nie oznajmicie snu i jego wyjaśnienia, zostaniecie poćwiartowani, a wasze domy będą zamienione w stos gruzów.",
      "Jeśli zaś wyjawicie sen i jego wyjaśnienie, otrzymacie ode mnie dary, upominki, wysokie godności. Dlatego wyjawcie mi sen i jego wyjaśnienie”.",
      "Przemówili po raz drugi i powiedzieli: „Królu powiedz sen twoim sługom, a damy wyjaśnienie”.",
      "Odpowiadając król rzekł: „Dobrze wiem, że chcecie zyskać na czasie, albowiem widzicie, że ogłosiłem dekret.",
      "Jeśli więc nie oznajmicie mi snu, ten właśnie dekret was dosięgnie. Uzgodniliście, żeby wobec mnie mówić słowo kłamliwe i przewrotne, aż upłynie czas. Przeto powiedzcie, jaki miałem sen, żebym wiedział, że potraficie mi wyjawić jego znaczenie”.",
      "Chaldejczycy odpowiedzieli królowi, mówiąc: „Nie ma na ziemi człowieka, który może tę rzecz królowi wyjawić. Toteż żaden król, wielki i mający władzę, takiej rzeczy nie wymaga od żadnego wykładacza snów, czarodzieja lub astrologa.",
      "Rzecz, której król się domaga, jest trudna i nie ma, kto by ją wyjawił królowi poza bogami, którzy nie mieszkają ze śmiertelnymi”.",
      "Na to król rozgniewał się. Bardzo się rozzłościł i polecił wytracić wszystkich mędrców Babilonu.",
      "Wyszedł dekret zamordowania mędrców. Szukano tedy Daniela i jego towarzyszów, aby ich zabić.",
      "Wówczas Daniel dał roztropną radę Ariochowi, przełożonemu przybocznej straży królewskiej, który wyszedł mordować mędrców babilońskich",
      "i przemawiając do Ariocha, pełnomocnika królewskiego, rzekł: „Dlaczego dekret królewski jest surowy?” Wtedy Arioch zapoznał Daniela ze sprawą.",
      "Daniel poszedł i wyjednał u króla, żeby mu dał czas, by mógł dać królowi wyjaśnienie.",
      "Potem Daniel udał się do swego domu i powiadomił o sprawie swoich przyjaciół: Chananiasza, Miszaela i Azariasza,",
      "żeby prosili Boga niebios o miłosierdzie w sprawie tej tajemnicy, by nie zginęli Daniel i jego przyjaciele z resztą mędrców babilońskich.",
      "Wtedy w widzeniu nocnym Danielowi została objawiona tajemnica. Wówczas Daniel błogosławił Boga niebios.",
      "Daniel, zabierając głos, mówił: „Niech będzie błogosławione imię Boże od wieku aż po wieki, albowiem mądrość i moc do Niego należą.",
      "On zmienia czasy i okresy, usuwa królów i królów ustanawia. Mędrcom daje mądrość, wiedzę tym, którzy są rozumni.",
      "On objawia to, co jest głębokie i co jest zakryte. Wie, co znajduje się w ciemności, a światłość z Nim przebywa.",
      "Ciebie, Boże moich ojców, chwalę i sławię, bo Ty udzieliłeś mi mądrości i mocy. Teraz zaś dałeś mi poznać to, o co prosiliśmy Ciebie, sprawę króla nam oznajmiłeś”.",
      "Potem Daniel udał się do Ariocha, któremu król polecił, żeby wytracił mędrców babilońskich. Poszedł i tak mu powiedział: „Nie trać mędrców babilońskich. Zaprowadź mnie przed króla, a dam królowi wyjaśnienie”.",
      "Wówczas Arioch z pośpiechem wprowadził Daniela przed króla i tak mu powiedział: „Znalazłem męża wśród uprowadzonych Judejczyków, który da królowi wyjaśnienie”.",
      "Król zwróciwszy się do Daniela, który miał imię Belteszassar, zapytał: „Czy ty możesz oznajmić mi sen, który miałem i jego wyjaśnienie?”",
      "Daniel, odpowiadając królowi, rzekł: „Tajemnicy, o którą król pyta, mędrcy, czarodzieje, wykładacze snów, wróżbici nie potrafią królowi wyjawić.",
      "Ale jest Bóg w niebie, który objawia tajemnice i dał poznać królowi Nabuchodonozorowi, co stanie się przy końcu dni. Twój sen i widzenie twojej głowy na twym łożu były takie:",
      "Królu, na twoim łożu przyszły ci myśli, co będzie później. Ten zaś, który objawia tajemnice, oznajmił ci, co się stanie.",
      "A mnie została objawiona ta tajemnica, nie jakobym był mędrszy od wszystkich żyjących, ale dlatego, żeby królowi oznajmiono wyjaśnienie, abyś poznał myśli swego serca.",
      "Ty królu widziałeś: Oto przed tobą stał posąg. Posąg ten był bardzo wielki, jego blask był nadzwyczajny, wygląd zaś jego przerażający.",
      "Głowa tego posągu była ze szczerego złota, jego pierś i ramiona ze srebra, brzuch i biodra z brązu,",
      "uda z żelaza, stopy zaś częściowo z żelaza, częściowo z gliny.",
      "Patrzyłeś, aż oderwał się kamień, bez dotknięcia rąk, uderzył w posąg, w jego stopy z żelaza i gliny i zmiażdżył je.",
      "Wówczas skruszyły się razem żelazo, glina, brąz, srebro oraz złoto. I stały się jak plewy na letnich klepiskach, a wiatr uniósł je i nie pozostało po nich żadnego śladu. Kamień zaś, który uderzył w posąg, stał się wielką górą i napełnił całą ziemię.",
      "Taki był sen. Jego wyjaśnienie damy królowi.",
      "Ty, królu, jesteś królem królów. Tobie dał Bóg niebios królestwo, potęgę, siłę i sławę.",
      "W twoją rękę dał wszędzie mieszkających ludzi, zwierzęta polne oraz ptaki niebieskie i dał ci władzę nad nimi wszystkimi. Ty jesteś głową ze złota.",
      "Po tobie powstanie inne królestwo, mniejsze od twojego, a potem trzecie królestwo, inne, z brązu, które będzie panowało nad całą ziemią.",
      "Czwarte królestwo będzie twarde, jak żelazo, dlatego że będzie miażdżyć i kruszyć wszystko. Jak kruszące żelazo zmiażdży je wszystkie i skruszy.",
      "A że widziałeś stopy i palce częściowo z gliny garncarskiej, częściowo zaś z żelaza (oznacza, że) królestwo będzie podzielone. Będzie w nim twardość żelaza, bo widziałeś żelazo pomieszane z gliną garncarską.",
      "Palce stóp częściowo z żelaza, częściowo z gliny (oznacza, że) część królestwa będzie silna, część zaś jego będzie krucha.",
      "Że widziałeś żelazo pomieszane z gliną garncarską (oznacza, że) zmieszają się one przez ludzkie nasienie, ale nie zwiążą się one jedno z drugim, podobnie jak nie zmiesza się żelazo z gliną.",
      "W dniach owych królów Bóg niebios ustanowi królestwo, które nigdy nie ulegnie zagładzie, królestwo to nie będzie wydane innemu narodowi. Zmiażdży i zniszczy wszystkie te królestwa, ono zaś będzie trwać na wieki.",
      "Albowiem widziałeś, że z góry oderwał się kamień, bez dotknięcia rąk, i zmiażdżył żelazo, brąz, glinę, srebro i złoto. Wielki Bóg oznajmił królowi, co stanie się potem. Prawdziwy jest sen i wiarogodne jego wyjaśnienie”.",
      "Wtedy król Nabuchodonozor padł na twarz, pokłonił się Danielowi i rozkazał, aby złożono ofiarę i wonności.",
      "Król, zwracając się do Daniela, rzekł: „Rzeczywiście, Bóg wasz jest Bogiem bogów i Panem królów, objawiającym tajemnice, skoro mogłeś wyjawić tę tajemnicę”.",
      "Potem król wywyższył Daniela, obdarzył go wspaniałymi licznymi darami, dał mu władzę nad całą prowincją babilońską i ustanowił najwyższym przełożonym wszystkich mędrców babilońskich.",
      "Daniel jednak prosił króla, aby powierzył zarząd prowincji Babilonu Szadrakowi, Meszakowi i Abed Negowi, a Daniel pozostał na dworze królewskim."
    ],
    [
      "Król Nabuchodonozor sporządził posąg ze złota, wysoki na sześćdziesiąt łokci, sześć łokci szeroki i postawił go na równinie Dura w prowincji babilońskiej.",
      "Król Nabuchodonozor polecił zgromadzić satrapów, przełożonych, namiestników, radców, skarbników, prawników, sędziów i wszystkich zwierzchników prowincji, aby przyszli na poświęcenie posągu, który postawił król Nabuchodonozor.",
      "Zgromadzili się tedy satrapowie, przełożeni, namiestnicy, radcy, skarbnicy, prawnicy, sędziowie i wszyscy zwierzchnicy prowincji na poświęcenie posągu, który postawił król Nabuchodonozor, i stanęli przed posągiem, który postawił Nabuchodonozor.",
      "Herold obwieścił głośno: „Rozkazuje się wam, ludy, narody i języki:",
      "Z chwilą, gdy usłyszycie głos rogu, piszczałki, cytry, sambuki, harfy, kobzy i wszelkiego rodzaju instrumentów muzycznych, macie paść na twarz i głęboko się pokłonić złotemu posągowi, który postawił król Nabuchodonozor.",
      "Kto nie padnie na twarz i nie pokłoni się głęboko, zostanie natychmiast wrzucony do pieca ogniem gorejącego”.",
      "Toteż z chwilą, gdy wszystkie ludy posłyszały głos rogu, piszczałki, cytry, sambuki, harfy i wszelkiego rodzaju instrumentów muzycznych, wszystkie ludy, narody i języki padły na twarz i głęboko się pokłoniły złotemu posągowi, który postawił król Nabuchodonozor.",
      "W tym to czasie przyszli mężowie chaldejscy i fałszywie oskarżyli Żydów.",
      "Zabierając głos, powiedzieli królowi Nabuchodonozorowi: „Królu, żyj na wieki!",
      "Ty królu wydałeś dekret, że każdy człowiek, który usłyszy głos rogu, piszczałki, cytry, sambuki, harfy, kobzy i wszelkiego rodzaju instrumentów muzycznych ma paść na twarz i głęboko się pokłonić złotemu posągowi.",
      "Kto zaś nie padnie na twarz i nie pokłoni się głęboko, będzie wrzucony do pieca ogniem gorejącego.",
      "Są mężowie żydowscy, którym powierzyłeś rządy nad prowincją babilońską: Szadrak, Meszak i Abed Nego. Mężowie ci nie posłuchali twojego dekretu, królu. Boga twojego nie czczą i złotemu posągowi, który postawiłeś, nie oddają głębokiego pokłonu”.",
      "Wówczas Nabuchodonozor w gniewie i złości kazał przyprowadzić Szadraka, Meszaka i Abed Nego. Przyprowadzono więc owych mężów przed króla.",
      "Nabuchodonozor przemówił i zapytał ich: „Prawda to Szadraku, Meszaku i Abed Nego, że nie czcicie moich bogów i nie kłaniacie się głęboko złotemu posągowi, który postawiłem?",
      "Czy zatem jesteście gotowi w czasie, gdy usłyszycie głos rogu, piszczałki, cytry, sambuki, harfy, kobzy i wszelkiego rodzaju instrumentów muzycznych, paść na twarz i pokłonić się głęboko posągowi, który postawiłem? Jeśli nie pokłonicie się głęboko, będziecie natychmiast wrzuceni w piec ogniem gorejący. Któryż bóg może was wybawić z moich rąk?”",
      "Szadrak, Meszak i Abed Nego, odpowiadając, rzekli królowi Nabuchodonozorowi: „Nie mamy potrzeby odpowiedzieć ci na to.",
      "Jeśli tak jest, Bóg nasz, którego my czcimy, mogący wybawić nas z pieca ogniem gorejącego i z rąk twoich, królu, wybawi.",
      "A jeśli nie, wiedz, królu, że nie będziemy czcić twoich bogów i nie pokłonimy się głęboko złotemu posągowi, który postawiłeś”.",
      "Wtedy Nabuchodonozor rozgniewał się. Zmienił się wyraz jego twarzy w stosunku do Szadraka, Meszaka i Abed Nego. W odpowiedzi polecił rozpalić piec siedem razy więcej, niż był zwyczaj go rozpalać.",
      "Bardzo silnym mężom, którzy byli w jego wojsku, rozkazał związać Szadraka, Meszaka i Abed Nego i wrzucić w piec ogniem gorejący.",
      "Związali więc owych mężów w ich spodniach, obuwiu, ich tiarach oraz ich płaszczach i wrzucili w piec ogniem gorejący.",
      "Dlatego, że rozkaz króla był surowy, a piec był nadmiernie rozpalony, tych mężów, którzy podnosili Szadraka, Meszaka i Abed Nego, zabił płomień ognia.",
      "Ci zaś trzej mężowie: Szadrak, Meszak i Abed Nego, związani, wpadli do pieca ogniem gorejącego.",
      "Zdumiał się tedy król Nabuchodonozor, wstał pospiesznie, zwróciwszy się do swych doradców, rzekł: „Czy nie trzech mężów związanych wrzuciliśmy do ognia?” Odezwawszy się powiedzieli królowi: „Na pewno, królu!”",
      "Odpowiadając rzekł: „Oto widzę czterech mężów nie związanych, którzy chodzą w ogniu i nie ponoszą szkody. Wygląd zaś czwartego podobny do syna bogów”.",
      "Wtedy Nabuchodonozor zbliżył się do drzwi pieca ogniem gorejącego, zawoławszy, rzekł: „Szadraku, Meszaku, Abed Nego, słudzy Boga Najwyższego, wyjdźcie i przyjdźcie!” Wówczas Szadrak, Meszak i Abed Nego wyszli z ognia.",
      "I zebrali się satrapowie, gubernatorzy, namiestnicy i radcy królewscy zobaczyli owych mężów, że ogień nie miał mocy nad ich ciałem. Włosy na ich głowach nie przypaliły się, ich spodnie nie zmieniły się i swąd ognia nie przeszedł na nich.",
      "Zabierając głos, Nabuchodonozor powiedział: „Niech będzie błogosławiony Bóg Szadraka, Meszaka i Abed Nego, który posłał swojego anioła i ocalił swoje sługi, bo Mu zaufali; przekroczyli rozkaz królewski i wydali swoje ciała, żeby nie czcili i nie kłaniali się głęboko żadnemu bogu, jak tylko ich Bogu.",
      "Wydaję więc rozkaz, ażeby każdy lud, naród i język, który wypowie bluźnierstwo przeciw Bogu Szadraka, Meszaka i Abed Nego, był poćwiartowany, a dom jego był obrócony w stos gruzów. Albowiem nie ma innego Boga, który potrafi tak ratować”.",
      "Potem król przywrócił stanowiska Szadrakowi, Meszakowi i Abed Nego w prowincji babilońskiej."
    ],
    [
      "Król Nabuchodonozor do wszystkich ludów, narodów i języków, którzy mieszkają na całej ziemi: „Niech wasz pokój będzie wielki!",
      "Postanowiłem podać do wiadomości znaki i cuda, jakie Bóg Najwyższy uczynił w stosunku do mnie.",
      "Jak wielkie są Jego znaki i jak potężne są Jego cuda! Jego królestwo jest królestwem wiecznym, a Jego władza z pokolenia w pokolenie.",
      "Ja, Nabuchodonozor, byłem spokojny w moim domu i zadowolony w moim pałacu.",
      "Miałem sen, (który) mnie przeraził, a wyobrażenia na moim łożu i widzenia mej głowy zaniepokoiły mnie.",
      "Wydałem więc polecenie, żeby wprowadzono przede mnie wszystkich mędrców Babilonu, aby mi wyjaśnili znaczenie snu.",
      "Przybyli tedy wykładacze snów, czarodzieje, astrologowie i wróżbici. Ja opowiedziałem im sen, ale oni nie potrafili dać mi jego wyjaśnienia.",
      "Na końcu przybył przede mnie Daniel, który ma imię Belteszassar, jak imię mojego boga, a w którym jest duch świętych bogów. Opowiedziałem mu sen.",
      "Belteszassarze, przełożony wykładaczy snów, ja wiem, że jest w tobie duch świętych bogów i żadna tajemnica nie sprawia ci zakłopotania. (Oto) widzenia mojego snu, który miałem, daj mi jego wyjaśnienie.",
      "W widzeniach mojej głowy na moim łożu widziałem: Oto pośrodku ziemi stało drzewo. Jego wysokość była ogromna.",
      "Drzewo wyrosło i było potężne. Jego wysokość dosięgała niebios i było widoczne aż po krańce ziemi.",
      "Liście jego były piękne, a owoc obfity. Było pożywieniem dla wszystkich. Pod nim znajdowały cień zwierzęta polne, na jego gałęziach mieszkały ptaki niebieskie, z niego brało pożywienie wszystko, co żywe.",
      "Widziałem w widzeniach mojej głowy na mym łożu: Oto Czuwający i Święty zstąpił z nieba.",
      "Zawołał głośno i tak powiedział: „Zetnijcie drzewo i odetnijcie jego gałęzie, zerwijcie jego liście i rozrzućcie jego owoce. Niech zwierzęta uciekną spod niego i ptaki z jego gałęzi.",
      "Jednakże pień jego korzeni zostawcie w ziemi w okowach żelaza i brązu, na polnej murawie skropi go rosa niebieska i ze zwierzętami będzie miał udział w trawie polnej.",
      "Jego serce ludzkie zmienią i będzie mu dane serce zwierzęce. Siedem czasów przejdzie nad nim.",
      "Z wyroku Czuwających jest to postanowienie i z polecenia Świętych ta sprawa, ażeby żyjący wiedzieli, że Najwyższy jest władcą nad królestwem ludzi. Daje je, komu chce, i najniższych z ludzi ustanawia nad nim”.",
      "Taki sen miałem, ja, król Nabuchodonozor. Ty zaś Belteszassarze daj wyjaśnienie, gdyż wszyscy mędrcy mojego królestwa nie potrafili oznajmić mi (jego) znaczenia. Ty zaś możesz, bo masz ducha świętych bogów”.",
      "Wtedy Daniel, który miał imię Belteszassar, zdrętwiał przez chwilę, a jego myśli przeraziły go. Król odezwał się i rzekł: „Belteszassarze, niech cię nie przeraża sen i jego wyjaśnienie!” Belteszassar, przemówiwszy, powiedział: „Panie mój! Sen (niech dotyczy) twoich nieprzyjaciół, a jego wyjaśnienie twoich wrogów.",
      "Drzewem, które widziałeś, a które wyrosło i było potężne, jego wysokość dosięgała niebios i było widziane na całej ziemi,",
      "liście były piękne, owoc obfity i pożywienie dla wszystkich, pod którym mieszkały zwierzęta polne, a na gałęziach gnieździły się ptaki niebieskie,",
      "jesteś ty, królu. Urosłeś i jesteś potężny. Urosła twoja wielkość i dosięgła niebios, a władza twoja krańców ziemi.",
      "A że król widział Czuwającego i Świętego zstępującego z niebios, który mówił: „Zetnijcie drzewo, zniszczcie je, jednakże pień jego korzeni w ziemi zostawcie w okowach żelaza i brązu, na polnej murawie skropi go rosa niebieska i ze zwierzęciem polnym będzie dzielił los, aż przejdzie siedem czasów nad nim”,",
      "takie jest wyjaśnienie, królu, i wyrok Najwyższego, który dotyczy pana mojego, króla:",
      "Usuną cię spośród ludzi i ze zwierzętami polnymi będziesz przebywał, będą cię karmić trawą jak woły i rosą niebieską będą cię poić. Siedem czasów przejdzie nad tobą, aż poznasz, że Najwyższy jest władcą nad królestwem ludzi i daje je komu chce.",
      "A ponieważ rozkazano, aby został pień korzeni drzewa, królestwo twoje pozostanie przy tobie, ponieważ poznasz, że potężne są niebiosa.",
      "Dlatego, królu, przyjmij moją radę, grzechy twoje oczyść dobroczynnością, a nieprawości twoje miłosierdziem nad biednymi. Może nastąpi przedłużenie twojego spokoju”.",
      "Wszystko to przyszło na króla Nabuchodonozora.",
      "Po dwunastu miesiącach przechadzał się po tarasie pałacu królewskiego w Babilonie.",
      "Król, odzywając się, powiedział: „Czyż nie jest to ten wielki Babilon, który ja wybudowałem, jako rezydencję królewską, mocą mojej potęgi dla czci mojej chwały?”",
      "Jeszcze to słowo było na ustach króla, padł głos z niebios: „Do ciebie mówię, królu Nabuchodonozorze, królestwo odeszło od ciebie.",
      "Usuną cię spośród ludzi, ze zwierzętami polnymi będziesz przebywał, będą cię karmić trawą jak woły, siedem czasów przejdzie nad tobą, aż poznasz, że Najwyższy jest władcą nad królestwem ludzi i daje je komu chce”.",
      "W tym momencie spełniło się słowo na Nabuchodonozorze. Został usunięty spośród ludzi i jadł trawę jak woły, a jego ciało zraszała rosa niebieska, aż jego włosy urosły jak (pióra) orłów, a jego paznokcie, jak (szpony) ptaków.",
      "Po tych dniach, ja, Nabuchodonozor podniosłem moje oczy do nieba, gdy wrócił mi mój rozum, i błogosławiłem Najwyższego oraz chwaliłem i wysławiałem Wiecznie Żyjącego, którego władza jest wiekuistym władaniem, a Jego królestwo z pokolenia w pokolenie.",
      "Wszyscy mieszkańcy ziemi, jakby się nie liczą. Według swojej woli postępuje z wojskiem niebieskim i mieszkańcami ziemi i nie ma, kto by wstrzymał Jego rękę lub powiedział Mu: „Co czynisz?”",
      "W tym właśnie czasie wrócił mi mój rozum i ku czci mojego królestwa moja chwała oraz moja wspaniałość powróciła do mnie. Moi radcy i moi książęta nawiedzili mnie. Zostałem przywrócony na moje królestwo i została mi dana osobliwa wielkość.",
      "Teraz ja, Nabuchodonozor, chwalę, wynoszę i wysławiam Króla Niebios, albowiem wszystkie Jego dzieła są prawdą, Jego drogi są sprawiedliwością, a tych, którzy postępują pysznie, może upokorzyć."
    ],
    [
      "Król Baltazar wydał wielką ucztę dla tysiąca swoich książąt i wobec tego tysiąca pił wino.",
      "Przy smakowaniu wina Baltazar polecił przynieść naczynia złote i srebrne, które Nabuchodonozor, jego ojciec, zabrał ze świątyni w Jerozolimie, aby z nich pili król, jego książęta, jego żony i jego nałożnice.",
      "Przyniesiono tedy naczynia złote, które zabrano ze świątyni, z domu Bożego w Jerozolimie, i pili z nich król, jego książęta, jego żony i jego nałożnice.",
      "Pili wino i chwalili bóstwa ze złota, srebra, brązu, żelaza, drzewa i kamienia.",
      "W tym momencie ukazały się palce ludzkiej ręki i pisały na wapnie ściany komnaty królewskiej naprzeciw świecznika. Król widział część ręki, która pisała.",
      "Wówczas zmienił się kolor twarzy króla, jego myśli zaniepokoiły go, stawy jego bioder zwiotczały, a jego kolana uderzały jedno o drugie.",
      "I zawołał król głośno, aby przyprowadzono czarodziejów, astrologów i wróżbitów. Odezwawszy się król powiedział mędrcom babilońskim: „Każdy mąż, który odczyta to pismo i oznajmi mi jego wyjaśnienie, włoży purpurę oraz złoty łańcuch na swą szyję i będzie rządził jako trzeci w królestwie”.",
      "Przybyli więc wszyscy mędrcy królewscy, ale nie potrafili odczytać pisma i oznajmić królowi wyjaśnienia.",
      "Wtedy król Baltazar bardzo się przeraził. Zmieniła się jego twarz, a jego książęta zatrwożyli się.",
      "Z powodu słów króla i jego książąt, królowa weszła do sali biesiadnej. Przemówiwszy królowa rzekła: „Królu, żyj na wieki! Niech cię nie trwożą twe myśli i niech się nie zmienia twoja twarz.",
      "Jest w twoim królestwie mąż, który ma ducha świętych bogów. W dniach twojego ojca znalazły się w nim rozum, inteligencja i mądrość jak mądrość bogów. Król Nabuchodonozor, ojciec twój, ustanowił go przełożonym wykładaczy snów, czarodziejów, astrologów i wróżbitów. Ojciec twój, król,",
      "(uczynił to), ponieważ jest w nim — w Danielu, któremu król nadał imię Belteszassar — niezwykły duch, bystrość, inteligencja, wyjaśnienie snów, odkrywanie tajemnic i rozwiązywanie trudnych spraw. Niech więc teraz zostanie wezwany Daniel, a oznajmi wyjaśnienie”.",
      "Wtedy Daniel został wprowadzony przed króla. Król przemówił i rzekł do Daniela: „Ty jesteś Daniel, spośród uprowadzonych z Judy, których mój ojciec sprowadził z Judei?",
      "Słyszałem o tobie, że masz ducha bogów oraz rozum, inteligencja i niezwykła mądrość znajdują się w tobie.",
      "Właśnie wprowadzeni zostali przede mnie mędrcy i czarodzieje, aby pismo to odczytali i oznajmili mi jego wyjaśnienie, ale nie potrafili oznajmić mi wyjaśnienia tej rzeczy.",
      "Ja słyszałem o tobie, że możesz dawać wyjaśnienia i rozwiązywać trudne sprawy. Jeśli teraz potrafisz pismo to odczytać i oznajmić mi jego wyjaśnienie, włożysz purpurę i złoty łańcuch na twoją szyję i będziesz rządził jako trzeci w królestwie”.",
      "Wówczas Daniel, odpowiadając, rzekł w obecności króla: „Dary twoje zatrzymaj sobie, a twoje nagrody daj innemu. Jednakże pismo odczytam królowi i oznajmię mu wyjaśnienie.",
      "Ty królu! Bóg Najwyższy dał Nabuchodonozorowi, twojemu ojcu, królestwo, wielkość, sławę i chwałę.",
      "Z powodu wielkości, jaką go obdarzył, drżały przed nim i bały się wszystkie narody, ludy i języki. Kogo chciał zabijał, a kogo chciał zostawiał przy życiu. Kogo chciał wywyższał, a kogo chciał poniżał.",
      "Gdy jego serce wyniosło się i duch jego uniósł się w pychę został złożony z tronu swojego królestwa i pozbawiono go sławy.",
      "Został usunięty spośród ludzi, jego serce stało się podobne do zwierząt, mieszkał z dzikimi osłami, karmiono go trawą jak woły i rosą zwilżało się jego ciało, aż poznał, że Najwyższy jest władcą nad królestwem ludzi i ustanawia nad nim, kogo chce.",
      "Ty zaś, Baltazarze, jego synu, nie upokorzyłeś swego serca, chociaż wiedziałeś o tym wszystkim.",
      "Przeciw Panu niebios się wyniosłeś. Naczynia Jego domu przyniesiono przed ciebie i pili z nich wino: ty, twoi książęta, twoje żony i twe nałożnice. Chwaliłeś bóstwa ze srebra, złota, brązu, żelaza, drzewa i kamienia, które nie widzą, nie słyszą i nie poznają, a nie uczciłeś Boga, w którego ręku jest twoje tchnienie i do Niego należą wszystkie twoje drogi.",
      "Przeto przez Niego została posłana część ręki i pismo to jest napisane.",
      "Takie jest pismo, które jest napisane: mene, mene, tekel uparsin.",
      "Takie jest wyjaśnienie słowa: mene — policzył Bóg twoje królestwo i położył mu kres.",
      "tekel — jesteś zważony na wadze i stwierdzono, że mało ważysz.",
      "peres — podzielone jest twoje królestwo i dane jest Medom i Persom”.",
      "Wtedy Baltazar polecił by nałożono Danielowi purpurę i złoty łańcuch na jego szyję i podano o nim do publicznej wiadomości, że będzie rządził jako trzeci w królestwie.",
      "Tej samej nocy został zamordowany Baltazar, król Chaldejczyków,",
      "a Dariusz Med objął królestwo, mając lat sześćdziesiąt dwa."
    ],
    [
      "Spodobało się Dariuszowi ustanowić nad królestwem stu dwudziestu satrapów, aby byli w całym królestwie.",
      "Nad nimi zaś trzech ministrów — Daniel był jednym z nich — by owi satrapowie zdawali im sprawozdanie, żeby król nie ponosił strat.",
      "Wówczas ów Daniel wysunął się na czoło ministrów i satrapów, ponieważ był w nim duch nadzwyczajny. Król więc zamierzał postawić go nad całym królestwem.",
      "Wtedy ministrowie i satrapowie usiłowali znaleźć przeciw Danielowi powód oskarżenia dotyczący spraw królestwa. Nie mogli jednak znaleźć żadnej winy i wykroczenia, ponieważ był wierny, więc żadne zaniedbanie lub wykroczenie nie znalazło się przeciw niemu.",
      "Wówczas owi mężowie rzekli: „Nie znaleźliśmy przeciw temu Danielowi żadnego powodu oskarżenia, chyba że znajdziemy przeciw niemu w prawie jego Boga”.",
      "Ministrowie więc owi i satrapowie nalegali na króla i tak mówili do niego: „Dariuszu, królu, żyj na wieki!",
      "Wszyscy ministrowie królestwa, gubernatorzy, satrapowie, radcy i namiestnicy uradzili, aby król wydał dekret i potwierdził zakaz, że ktokolwiek w ciągu trzydziestu dni będzie się modlił do któregokolwiek boga lub człowieka, prócz ciebie, królu, zostanie wrzucony do jamy lwów.",
      "Wydaj przeto królu zakaz i podpisz dokument, aby nie mógł być zmieniony stosownie do prawa Medów i Persów, które jest nieodwołalne”.",
      "Dlatego to król Dariusz podpisał dokument i zakaz.",
      "Gdy Daniel się dowiedział, że dokument został podpisany, poszedł do swojego domu. Okna jego górnego pokoju otwierały się w stronę Jerozolimy i trzy razy dziennie padał na swoje kolana, modlił się i chwalił swego Boga, jak zwykł był czynić już przedtem.",
      "Wtedy mężowie owi obserwowali i znaleźli Daniela modlącego się i błagającego swego Boga.",
      "Wówczas przyszli i powiedzieli królowi o zakazie: „Królu, czy nie podpisałeś zakazu, że ktokolwiek w ciągu trzydziestu dni będzie się modlił do któregokolwiek boga lub człowieka, oprócz ciebie, królu, zostanie wrzucony do jamy lwów?” Odpowiadając król rzekł: „Dekret jest ważny stosownie do prawa Medów i Persów, które jest nieodwołalne”.",
      "Wtedy, oznajmiając, powiedzieli królowi: „Daniel, który jest z uprowadzonych z Judei nie zważa na twoje, królu, rozporządzenie i zakaz, który podpisałeś, ale trzy razy dziennie odmawia swoją modlitwę”.",
      "Gdy król usłyszał te słowa bardzo się zmartwił i postanowił ratować Daniela, aż do zachodu słońca usiłował go ocalić.",
      "Wówczas mężowie owi nalegali na króla i mówili królowi: „Wiedz, królu, że Medowie i Persowie mają prawo, iż wszelki zakaz i dekret, który król ustanawia nie może być zmieniony”.",
      "Wtedy król polecił, by przyprowadzono Daniela i wrzucono do jamy lwów. Odzywając się, król powiedział Danielowi: „Bóg twój, któremu wytrwale służysz, On cię ocali”.",
      "Został przyniesiony kamień i położony na otworze jamy. Król opieczętował go swoim sygnetem i sygnetami swoich książąt, aby się nic nie zmieniło w sprawie Daniela.",
      "Potem król poszedł do swego pałacu, pościł przez noc, nie pozwolił na rozrywkę w swojej obecności i sen odszedł od niego.",
      "Gdy nastał świt, król wstał o brzasku i udał się spiesznie do jamy lwów.",
      "Gdy zbliżył się do jamy Daniela, głosem pełnym niepokoju zawołał na Daniela. Odezwawszy się król powiedział do Daniela: „Danielu, sługo Boga żyjącego, czy twój Bóg, któremu wytrwale służysz, potrafił cię ocalić od lwów?”",
      "Wtedy Daniel powiedział królowi: „Królu, żyj na wieki!",
      "Mój Bóg przysłał swego anioła, zamknął paszcze lwom i nie skrzywdziły mnie, albowiem jestem niewinny wobec Niego. Ale również przeciw tobie królu nic złego nie uczyniłem”.",
      "Wówczas król bardzo się ucieszył i kazał wyciągnąć Daniela z jamy. Gdy został wyciągnięty z jamy, nie znalazła się na nim żadna rana, albowiem zaufał swojemu Bogu.",
      "Król polecił i przyprowadzono owych mężów, którzy oskarżyli Daniela i do jamy lwów wrzucono ich, ich synów oraz ich żony. Jeszcze nie spadli na dno jamy, a już dosięgły ich lwy i zmiażdżyły ich kości.",
      "Wtedy król Dariusz napisał do wszystkich ludów, narodów i języków, którzy mieszkają na całej ziemi: „Niech wasz pokój będzie wielki!",
      "Wydaję polecenie, aby na całym terenie mojego królestwa drżano i bano się Boga Daniela, albowiem On jest Bogiem żyjącym i trwa na wieki. Jego królestwo nie ulegnie zniszczeniu, a Jego panowanie (będzie trwać) na zawsze.",
      "On zbawia i ocala, czyni znaki i cuda na niebie i na ziemi. On wybawił Daniela z mocy lwów”.",
      "Ten Daniel miał poważanie w królestwie Dariusza i w królestwie Cyrusa perskiego."
    ],
    [
      "W pierwszym roku Baltazara, króla Babilonu, Daniel miał sen i widzenie swojej głowy na łożu. Wówczas spisał sen. Początek opisu brzmi:",
      "Daniel, przemawiając, rzekł: „Widziałem w widzeniu nocnym: Oto cztery wiatry niebieskie wzburzyły wielkie morze.",
      "Cztery olbrzymie zwierzęta wyszły z morza. Różniły się jedno od drugiego.",
      "Pierwsze było jak lew i miało skrzydła orle. Patrzyłem, aż wyrwano mu skrzydła, zostało podniesione z ziemi, postawione na nogach jak człowiek i dano mu serce ludzkie.",
      "Oto inne, drugie zwierzę, podobne do niedźwiedzia, było postawione na jednym boku. Trzy żebra miało w swej paszczy między zębami i tak mu powiedziano: „Wstań, żrej dużo mięsa”.",
      "Potem widziałem: Oto inne, jak pantera. Miało cztery skrzydła ptasie na swoim grzbiecie. Zwierzę miało cztery głowy i została mu dana władza.",
      "Potem widziałem w widzeniach nocnych: Oto czwarte zwierzę, straszne, przerażające, nadzwyczaj silne. Zęby miało żelazne, wielkie. Żarło, miażdżyło, resztę deptało swoimi nogami. Różniło się ono od wszystkich zwierząt, które były przed nim. Miało dziesięć rogów.",
      "Przyglądałem się rogom. Oto inny mały róg wyrósł między nimi. Trzy z poprzednich rogów zostały wyrwane przed nim. A oto na tym rogu były oczy jak oczy ludzkie oraz usta mówiące butne rzeczy.",
      "Patrzyłem aż postawiono trony Starowieczny zasiadł. Jego szata była biała jak śnieg, a włosy Jego głowy czyste jak wełna. Jego tron — płomienie ognia, koła Jego (tronu) — płonący ogień.",
      "Strumień ognia wychodził i tryskał od Niego. Tysiąc tysięcy służyło Mu, a dziesięć dziesiątków tysięcy stało przed Nim. Sąd zasiadł. Księgi zostały otwarte.",
      "Patrzyłem wówczas, z powodu głosu butnych słów, które mówił róg — widziałem, aż zostało zabite zwierzę, a jego ciało zostało zniszczone i wydane na spalenie w ogniu.",
      "Reszcie zwierząt odebrano ich władzę i zostało im dane przedłużenie życia aż do czasu i godziny.",
      "Widziałem w widzeniach nocnych: Oto z obłokami niebieskimi przybył jakby Syn Człowieczy. Przyszedł aż do Starowiecznego i przyprowadzono Go przed Niego.",
      "I została Mu dana władza, sława i godność królewska. Wszystkie ludy, narody i języki służyły Mu. Jego władza jest władzą wieczną, która nie przeminie, a Jego królestwo nie będzie zburzone.",
      "Zatrwożył się mój duch, mnie Daniela wewnątrz, a widzenia mojej głowy zaniepokoiły mnie.",
      "Zbliżyłem się do jednego ze stojących i poprosiłem go, żeby (mi wyjawił) prawdę o tym wszystkim. Oznajmując mi znaczenie tych rzeczy, powiedział mi:",
      "„Te wielkie zwierzęta, owe cztery — czterej królowie powstaną z ziemi.",
      "Ale królestwo otrzymają święci Najwyższego. Posiędą królestwo na zawsze aż na wieki wieków”.",
      "Wówczas chciałem poznać prawdę o czwartym zwierzęciu, które różniło się od nich wszystkich. Nader strasznym, o żelaznych zębach i pazurach z brązu, (które) żarło, miażdżyło, a resztę deptało nogami.",
      "Także o dziesięciu rogach, które miało na swej głowie, oraz o innym, który wyrósł, a przed nim upadły trzy. Owym rogu, (który) miał oczy i usta mówiące butne rzeczy, z wyglądu zaś był większy od swych towarzyszy.",
      "Patrzyłem, gdy róg ten toczył wojnę ze świętymi i przemógł ich.",
      "Aż przybył Starowieczny, sąd zasiadł w sprawie świętych Najwyższego. Nadszedł czas, gdy królestwo otrzymają święci.",
      "Tak powiedział: „Czwarte zwierzę czwarte królestwo powstanie na ziemi, które będzie się różnić od wszystkich królestw. Pożre całą ziemię, podepcze ją i zmiażdży ją.",
      "Dziesięć rogów dziesięciu królów powstanie z tego królestwa, a po nich powstanie inny. Będzie się on różnił od poprzednich i obali trzech królów.",
      "Będzie mówił słowa przeciw Najwyższemu i będzie gnębił świętych Najwyższego. Będzie zamierzał zmienić czasy i prawo. W jego ręce zostaną wydani aż do czasu, czasów i połowy czasu.",
      "Ale sąd zasiądzie. Odbiorą (mu) jego władzę, aby zniszczyć i zatracić na zawsze.",
      "Godność królewska i władza oraz wielkość królestw pod całym niebem zostaną dane ludowi świętych Najwyższego. Jego królestwo będzie królestwem wiecznym. Jemu będą służyć i będą mu posłuszne wszystkie zwierzchności”.",
      "Aż dotąd koniec opisu. Ja, Daniel, byłem bardzo zaniepokojony moimi myślami. Zmieniła się moja twarz. Rzecz zachowałem w moim sercu."
    ],
    [
      "W trzecim roku panowania króla Baltazara, ja, Daniel byłem obdarzony widzeniem po tym, które zostało mi ukazane poprzednio.",
      "Patrzyłem w widzeniu: Ujrzałem siebie w Suzie na zamku, który jest w prowincji Elamu. Widziałem w widzeniu, że byłem nad rzeką Ulaj.",
      "Podniosłem moje oczy i zobaczyłem: Oto baran stał przed rzeką. Miał dwa rogi. Rogi były wysokie, jeden był wyższy od drugiego. Wyższy wyrósł potem",
      "Widziałem barana bodącego w stronę zachodu, w stronę północy i w stronę południa. Żadne zwierzę nie mogło stać przed nim, ani nikt wyrwać z jego mocy. Czynił, co mu się podobało, i stawał się potężny.",
      "Gdy się zastanawiałem, oto przyszedł kozioł z zachodu nad całą ziemię, nie dotykając ziemi. Kozioł ten miał okazały róg między swymi oczami.",
      "Przyszedł aż do barana o dwóch rogach, którego widziałem stojącego przed rzeką. Podbiegł ku niemu z wściekłością swej siły",
      "i zobaczyłem go, że dopadł do barana, znęcał się nad nim, maltretował barana, złamał oba jego rogi, a baran nie miał siły, żeby się mu przeciwstawić. Powalił go na ziemię, stratował go i nie miał baran wybawiciela z jego mocy.",
      "Kozioł stawał się bardzo potężny, a gdy doszedł do potęgi, został złamany wielki róg. W jego miejsce wyrosły cztery okazałe ku czterem wiatrom nieba.",
      "Z jednego z nich wyszedł jeden mały róg i rósł bardzo ku południowi, ku wschodowi i ku sławnej (ziemi).",
      "Rósł aż ku wojsku niebieskiemu; rzucił na ziemię część wojska i część gwiazd i podeptał ich.",
      "Rósł aż do Księcia wojska i zabrał Mu nieustanną ofiarę, a miejsce Jego sanktuarium zostało odrzucone.",
      "Wojsko zostało dane przeciw nieustannej ofierze przez bezprawie. Rzucił na ziemię prawdę. Działał i powiodło mu się.",
      "I usłyszałem mówiącego jednego świętego, a inny święty pytał tego, co mówił: „Na jaki czas to widzenie, nieustanna ofiara, nieprawość niszcząca, sanktuarium wydane, ucisk i deptanie wojska?”",
      "I odpowiedział mu: „Na dwa tysiące trzysta wieczorów (i) poranków. Wtedy sanktuarium zostanie przywrócone do swych praw”.",
      "I stało się, gdy ja, Daniel, oglądałem widzenie i usiłowałem je zrozumieć, oto stanął przede mną ktoś mający podobieństwo mężczyzny",
      "i słyszałem głos ludzki nad Ulaj, (który) wołał i mówił: „Gabrielu! Wyjaśnij temu widzenie”.",
      "Przyszedł więc ku mnie stojącemu. A gdy on przystąpił, przeraziłem się i padłem na twarz. Wtedy rzekł do mnie: „Zrozum, synu człowieczy, że widzenie dotyczy końca czasu”.",
      "Gdy przemówił do mnie, padłem nieprzytomny twarzą ku ziemi. Dotknął mnie, postawił mnie na moje nogi",
      "i rzekł: „Oto chcę ci ujawnić, co się stanie, gdy skończy się gniew, gdyż koniec nadejdzie w określonym czasie.",
      "Baran, którego widziałeś, mający dwa rogi, to królowie Medów i Persów.",
      "Kozioł kosmaty to król Jawanu. Wielki róg, który jest między jego oczami, to jest pierwszy król.",
      "Ten został złamany. Cztery zaś, (które) powstały w jego miejsce, cztery królestwa powstaną z jego narodu, nie mając jednak jego siły.",
      "Pod koniec ich panowania, gdy grzeszący dopełnią swej miary, powstanie król o srogim obliczu, obznajomiony z podstępem.",
      "Jego moc będzie rosła, ale nie jego siłą. Zniszczy rzeczy niezwykłe, uda mu się i będzie działał. Zniszczy możnych i naród świętych.",
      "Przez jego dobre rozeznanie oszukaństwo będzie mu przynosić powodzenie. Będzie się wynosił w swym sercu i znienacka zniszczy wielu. Przeciwstawi się Księciu Książąt, ale bez udziału ludzkiej ręki zostanie złamany.",
      "Widzenie wieczoru i poranku, o których była mowa jest prawdą, Ty zaś trzymaj w tajemnicy widzenie, gdyż jest na dni dalekie”.",
      "Ja, Daniel, osłabłem i byłem chory dłuższy czas. Potem wstałem i załatwiałem sprawy królewskie, ale byłem zaniepokojony widzeniem i nie rozumiałem."
    ],
    [
      "W pierwszym roku Dariusza, syna Aswerusa z rodu Medów, który został monarchą królestwa Chaldejczyków,",
      "pierwszego roku jego panowania, ja, Daniel, zastanawiałem się w Księgach nad liczbą lat, iż według słowa Jahwe skierowanego do proroka Jeremiasza siedemdziesiąt lat ma upłynąć nad spustoszeniem Jerozolimy.",
      "Zwróciłem swe oblicze do Pana Boga, aby prosić w modlitwie i błaganiu, w poście, worze i popiele. Modliłem się do Jahwe, Boga mojego, czyniłem wyznanie, mówiąc:",
      "Panie, Boże wielki i straszliwy, strzegący Przymierza i miłosierdzia względem tych, co Go kochają i przestrzegają Jego przykazań.",
      "Zgrzeszyliśmy, zbłądziliśmy, przewrotnie postępowaliśmy, zbuntowaliśmy się, odstąpiliśmy od Twoich przykazań i Twoich praw.",
      "Nie słuchaliśmy sług Twoich, proroków, którzy w Twoim imieniu przemawiali do naszych królów, naszych książąt i naszych ojców oraz do całego ludu ziemi.",
      "Twoja, Panie, jest sprawiedliwość, nasze zaś zawstydzenie oblicza, jak to jest dziś, mężów Judy, mieszkańców Jeruzalem, całego Izraela, tych, którzy są blisko, i tych, którzy są daleko we wszystkich krajach, dokąd zostali zesłani za ich przeniewierstwa, jakie popełnili względem Ciebie.",
      "Jahwe, nam się należy zawstydzenie oblicza, naszym królom, naszym książętom i naszym ojcom, bo zgrzeszyliśmy przeciw Tobie.",
      "U Pana, Boga naszego, jest miłosierdzie i przebaczenie, bo zbuntowaliśmy się przeciw Niemu.",
      "Nie usłuchaliśmy bowiem głosu Jahwe, naszego Boga, żeby postępować według Jego praw, które nam dał za pośrednictwem swoich sług proroków.",
      "Cały Izrael przekroczył Twoje prawa i odstąpił, żeby nie słuchać Twojego głosu, dlatego spadło na nas przekleństwo i złorzeczenia, które są zapisane w Prawie Mojżesza, sługi Bożego, gdyż zgrzeszyliśmy przeciw Niemu.",
      "Spełnił swoje słowa, które wypowiedział przeciw nam i przeciw naszym sędziom, którzy nas sądzili, że sprowadzi na nas wielkie nieszczęście, któremu podobne nie miało miejsca pod całym niebem jak to, które spotkało Jerozolimę.",
      "Tak jak jest napisane w Prawie Mojżeszowym, całe to nieszczęście przyszło na nas, ale myśmy nie przejednali oblicza Jahwe, naszego Boga, odwracając się od naszych nieprawości, biorąc pod uwagę Twoją wierność.",
      "Czuwał Jahwe nad nieszczęściem i sprowadził je na nas, bo Jahwe, nasz Bóg, jest sprawiedliwy we wszystkich swych czynach, których dokonał, a my nie usłuchaliśmy Jego głosu.",
      "Teraz, Panie, Boże nasz, który wyprowadziłeś Twój lud z ziemi egipskiej mocną ręką i uczyniłeś sobie imię, jak to dziś (widzimy), zgrzeszyliśmy, przewrotnie postąpiliśmy.",
      "Panie, według całej Twojej sprawiedliwości niech się odwróci — proszę — Twój gniew i Twoja złość od Twojego miasta Jeruzalem, od Twojej Świętej Góry, albowiem przez nasze grzechy, przez nieprawość naszych ojców Jerozolima i lud Twój stali się przedmiotem szyderstwa wszystkich naszych sąsiadów.",
      "Teraz więc wysłuchaj, Boże nasz, modlitwy Twojego sługi oraz jego błagań i spojrzyj łaskawie na Twoje sanktuarium zburzone z powodu Pana mojego.",
      "Nakłoń, Boże, swe ucho i wysłuchaj. Otwórz swe oczy i zobacz nasze zniszczenia, miasto, nad którym jest wzywane Twoje imię. Albowiem nie ze względu na naszą sprawiedliwość zanosimy nasze błagania przed Twoje oblicze, ale ze względu na Twoje wielkie miłosierdzie.",
      "Panie, wysłuchaj! Panie, przebacz! Panie, zwróć uwagę, działaj! Nie zwlekaj! Ze względu na Ciebie, Boże mój, gdyż Twoje imię jest wzywane nad miastem Twoim i nad Twoim ludem”.",
      "Jeszcze mówiłem, modląc się i wyznając mój grzech oraz grzech mojego narodu izraelskiego i zanosiłem moje błaganie przed oblicze Jahwe, mojego Boga, za Górę Świętą mojego Boga.",
      "Jeszcze mówiłem w modlitwie, gdy mąż Gabriel, którego widziałem w widzeniu na początku, lecąc w chyżym locie, przybył do mnie w czasie wieczornej ofiary pokarmów.",
      "Przybył, rozmawiał ze mną i rzekł: „Danielu, wyszedłem teraz, żeby cię wprowadzić w zrozumienie.",
      "Na początku twoich błagań wyszło słowo, więc ja przybyłem, aby oznajmić, bo jesteś ceniony. Rozważ słowo i zrozum widzenie.",
      "Siedemdziesiąt tygodni jest postanowione nad twoim narodem i nad świętym miastem twoim dla zakończenia nieprawości, dla zapieczętowania grzechu, dla przebłagania przestępstwa, dla nadejścia wiecznej sprawiedliwości, dla przypieczętowania widzenia i proroka oraz dla namaszczenia Świętego Świętych.",
      "Wiedz i rozum: Od wyjścia słowa, aby powrócić i odbudować Jeruzalem do pomazańca księcia siedem tygodni. Sześćdziesiąt dwa tygodnie: Zostaną znów odbudowane plac i rów, ale w ucisku.",
      "Po sześćdziesięciu dwu tygodniach pomazaniec zostanie zgładzony, ale nie dla niego... a miasto i sanktuarium zburzy naród księcia, który przyjdzie. Wtedy jego koniec przez zalew. Aż do końca będzie wojna, zniszczenie postanowione.",
      "Mocnym uczyni przymierze z wieloma w jednym tygodniu, a w połowie tygodnia zniesie ofiarę krwawą i ofiarę pokarmów. Na skrzydle ohyda spustoszenia, aż postanowiona kara przewali się nad niszczycielem”."
    ],
    [
      "W trzecim roku (panowania) Cyrusa, króla Persów, zostało objawione słowo Danielowi, który był nazwany imieniem Belteszassar. Słowo jest prawdą i wielką walką. Rozważał słowo, a zrozumienie było mu dane w widzeniu.",
      "W tych dniach ja, Daniel, byłem smutny pełne trzy tygodnie.",
      "Nie jadłem wybornego chleba i mięsa, wina nie wziąłem do ust i nie namaszczałem się, aż upłynęły pełne trzy tygodnie.",
      "W dwudziestym czwartym dniu pierwszego miesiąca byłem nad brzegiem wielkiej rzeki, którą jest Tygrys.",
      "Podniosłem swe oczy i spojrzałem: Oto stał jeden mąż ubrany w lniane szaty. Jego biodra były przepasane złotem z Ofazu.",
      "Jego ciało było jak chryzolit, twarz jego jak wygląd błyskawicy, jego oczy były jak płonące pochodnie, jego ramiona i jego nogi jak wygląd polerowanej miedzi, dźwięk jego słów jak głos tłumu.",
      "Tylko ja, Daniel, oglądałem widzenie. Mężowie, którzy byli ze mną, nie widzieli widzenia, lecz wielki strach padł na nich i uciekli, żeby się skryć.",
      "Zostałem więc ja sam i oglądałem to wielkie widzenie. Opuściły mnie siły. Moje samopoczucie bardzo się pogorszyło i zasłabłem.",
      "Usłyszałem głos jego słów, a gdy usłyszałem głos jego słów zemdlałem, (padając) twarzą ku ziemi.",
      "I oto dotknęła mnie ręka, poruszyła moje kolana oraz dłonie moich rąk",
      "i przemówił od mnie: „Danielu, mężu ceniony, zrozum słowa, które ja mówię do ciebie i stań na swoim miejscu. Teraz bowiem jestem posłany do ciebie”. A gdy mówił do mnie to słowo, stanąłem drżąc.",
      "I mówił mi: „Nie bój się, Danielu, albowiem od pierwszego dnia, gdy wziąłeś sobie do serca, żeby zrozumieć i żeby się upokorzyć przed obliczem twojego Boga, słowa twoje zostały wysłuchane. Ja zaś przybyłem ze względu na twoje słowa.",
      "(Gdy) książę królestwa Persji wystąpił przeciwko mnie dwadzieścia jeden dni, oto Michał, jeden z pierwszych książąt, przybył, żeby mię wspomóc. Ja więc zostawiłem (go) tam u boku królów perskich",
      "i przybyłem, aby cię pouczyć, co spotka twój naród przy końcu dni, albowiem na te dni jest jeszcze widzenie”.",
      "Gdy on wypowiadał do mnie te słowa, pochyliłem twarz ku ziemi i milczałem.",
      "I oto ktoś podobny do synów ludzkich dotknął moich warg. Otworzyłem moje usta, przemówiłem i rzekłem do stojącego przede mną: „Panie mój, z powodu widzenia opanowały mię boleści i zasłabłem.",
      "Jak może taki sługa Pana mojego rozmawiać z takim, jak Pan mój. Ja w tej chwili nie mam siły i brak mi tchu”.",
      "Wtedy ten na podobieństwo człowieka znowu mię dotknął i wzmocnił mnie,",
      "i rzekł: „Nie bój się, mężu ceniony. Pokój z tobą. Bądź mocny, bądź mocny”. A gdy on mówił do mnie, nabrałem sił i rzekłem: „Mów, Panie mój, bo mnie wzmocniłeś”.",
      "Wtedy powiedział: „Czy wiesz, dlaczego przyszedłem do ciebie? A teraz wrócę, żeby walczyć z księciem Persji. A gdy ja wyjdę, oto przyjdzie książę Jawanu.",
      "Jednakowoż oznajmię ci, co jest napisane w Księdze Prawdy. Nie ma nikogo kto by mnie wspierał przeciw nim jak tylko Michał, wasz książę."
    ],
    [
      "Ja zaś w pierwszym roku Dariusza Meda stałem przy nim, żeby go wzmocnić i podtrzymać.",
      "A teraz oznajmię ci prawdę: Oto jeszcze trzech królów pojawi się w Persji. Czwarty zgromadzi większe bogactwa niż wszyscy. A gdy przez swoje bogactwa stanie się potężny, pobudzi wszystkie królestwa Jawanu.",
      "I powstanie waleczny król. Będzie rządził wielkim państwem i będzie działał według swego upodobania.",
      "Ale gdy powstanie, jego królestwo zostanie rozbite i będzie podzielone na cztery wiatry niebieskie, lecz nie dla jego potomków, i bez takiej władzy, jaką on sprawował. Albowiem jego królestwo zostanie rozdarte dla innych, a nie tym.",
      "Król południa stanie się mocny, ale ktoś z jego książąt zwycięży go i będzie rządził większym państwem niż jego państwo.",
      "Po upływie lat zawrą przymierze i córka króla południa przybędzie do króla północy dla zawarcia porozumienia. Ale będzie słabe ramię i nie ostoi się jego ramię. Zostanie wydana ona, ci, którzy z nią przyszli, jej dziecko i popierający ją w tych czasach.",
      "W jego miejsce powstanie odrośl z jej korzeni, uderzy na wojsko i wkroczy do twierdzy króla północy, będzie z nimi walczył i zwycięży.",
      "Także ich bogów, z ich posągami, z ich cennymi naczyniami srebrnymi i złotymi jako łup przywiezie do Egiptu. Odstąpi on na kilka lat od króla północy.",
      "(Ten) jednak wkroczy do królestwa króla południa, lecz powróci do swego kraju.",
      "Jego zaś synowie przygotują się do wojny i zbiorą ogromne mnóstwo wojska. Wyruszy, wtargnie, przejdzie i znów przygotują się do wojny przeciw jego twierdzy.",
      "Wtedy król południa rozgniewa się, wyruszy i będzie walczył z nim — królem północy. Wystawi wielkie mnóstwo i mnóstwo dostanie się w jego ręce.",
      "Gdy mnóstwo zostanie rozniesione, jego serce wbije się w pychę, dziesiątki tysięcy powali, ale nie przemoże.",
      "Król północy powróci i wystawi większe mnóstwo, niż poprzednio, a po upływie lat wyruszy przeciw niemu z wielkim wojskiem i licznym taborem.",
      "W owych czasach wielu powstanie przeciw królowi południa. Z twojego narodu podniosą się synowie gwałtu, żeby spełnić widzenie, ale się zawiodą.",
      "Przyjdzie król północy, zbuduje wał i zdobędzie warowne miasto. Wojska południa nie oprą się, a jego doborowi ludzie nie będą mieć siły, żeby się przeciwstawić.",
      "Ten, który przybył przeciw niemu, będzie czynił według swego upodobania i nikt nie potrafi się mu przeciwstawić. Wtedy stanie w sławnym kraju, a w jego ręku będzie zniszczenie.",
      "I poweźmie myśl, żeby przyjść z siłą całego królestwa swego. Zawrze z nim układ i da mu kobietę za żonę, aby je obalić. Ale nie osiągnie i nie stanie się mu.",
      "Zwróci więc swą uwagę na wyspy i zajmie wiele. Wódz jednak położy kres jego zniewadze, ale on nie odpłaci mu swą zniewagą.",
      "Zwróci zatem swą uwagę na twierdze swojego kraju, ale się zawiedzie, upadnie i przestanie istnieć.",
      "W jego miejsce powstanie ten, który poleci poborcy przejść przez chwałę królestwa. Ale po kilku dniach zostanie złamany, ani nie otwarcie, ani nie w bitwie.",
      "Wtedy w jego miejsce powstanie godny pogardy, któremu nie dano godności królestwa, przyjdzie nieoczekiwanie i obejmie królestwo przez intrygi.",
      "Wojska zalewu zostaną zniesione przez niego i złamane, a także książę przymierza.",
      "Ze względu na sprzymierzenie z nim, będzie się posługiwał wiarołomstwem, będzie się piął i zwycięży z niewieloma ludźmi.",
      "Nieoczekiwanie wkroczy do najbogatszych części prowincji i dokona, czego nie dokonali jego ojcowie i ojcowie jego ojców, łup i grabież. Zdobycz im rozdzieli. Będzie knuł plany przeciw twierdzom, ale do czasu.",
      "Pobudzi swą moc i swe serce przeciw królowi południa z wielkim wojskiem. Król południa przygotuje się na wojnę z wielkim i bardzo walecznym wojskiem, ale nie będzie mógł stawić czoła, ponieważ uknują spisek przeciw niemu.",
      "Ci, którzy jedli jego królewskie potrawy, zgubią go, jego wojsko pójdzie w rozsypkę i padnie wielu pomordowanych.",
      "Obaj królowie o wrogo usposobionych sercach przy jednym stole będą mówić kłamstwa, ale bezowocnie, bo koniec przyjdzie jeszcze w oznaczonym czasie.",
      "Powróci więc do swego kraju z wielkim bogactwem. Jego serce zwróci się przeciw świętemu przymierzu, będzie działał i wróci do swego kraju.",
      "W oznaczonym czasie wróci i przyjdzie na południe, ale za drugim (razem) nie będzie tak, jak za pierwszym.",
      "Przeciw niemu ruszą okręty Kittim. Przelęknie się, zawróci i skieruje swój gniew przeciw świętemu przymierzu. Będzie działał i znowu zwróci uwagę na zdrajców świętego przymierza.",
      "Wojska przez niego nasłane powstaną, zbeszczeszczą sanktuarium-twierdzę, zniosą nieustanną ofiarę i ustawią ohydę spustoszenia.",
      "Gwałcących przymierze będzie pochlebstwami nakłaniał do odstępstwa. Ale lud znający swego Boga nabierze mocy i zacznie działać.",
      "Mądrzy ludu będą pouczać wielu, ale będą niszczeni mieczem, płomieniem, niewolą i rabunkiem przez dni.",
      "Przy załamaniu zostaną wsparci niewielką pomocą. Wielu przyłączy się do nich obłudnie.",
      "Spośród mądrych będą męczeni, aby ich doświadczyć, oczyścić i wybielić aż do końca czasu, albowiem jeszcze przyjdzie czas oznaczony.",
      "Król postąpi według swojej woli. Wbije się w pychę i będzie się wynosił ponad każdego boga i ponad Boga bogów i będzie mówił rzeczy nie do wiary. Powiedzie mu się, aż dopełni się gniew, albowiem rzeczy postanowione zostaną dokonane.",
      "Nie będzie uznawał bogów swoich ojców ani ulubieńca kobiet, nie będzie się liczył z żadnym bóstwem, gdyż wyniesie się ponad wszystkich.",
      "W jego miejsce będzie czcił boga grodów warownych, boga, którego nie znali jego ojcowie. Będzie czcił złotem, srebrem, drogimi kamieniami i klejnotami.",
      "Wystąpi przeciw obronnym twierdzom z obcym bóstwem. Których uzna, obdarzy zaszczytem, da im władzę nad wieloma i przydzieli ziemię w nagrodę.",
      "Pod koniec czasu będzie walczył z nim król południa. Król północy uderzy na niego rydwanami, konnicą i licznymi okrętami. Wejdzie w ziemie, zaleje i przejdzie.",
      "Wejdzie do kraju sławnego. Wielu polegnie. Z jego ręki ujdą ci: Edom, Moab i pierwsi z synów Ammona.",
      "Położy swą rękę na krainach, a kraj egipski nie ocaleje.",
      "Zawładnie skarbami złota, srebra i wszystkimi klejnotami Egiptu. Libijczycy i Kuszyci pójdą za nim.",
      "Ale wieści ze wschodu i z północy zaniepokoją go i wyjdzie z wielkim gniewem, aby zniszczyć i wygubić wielu.",
      "Rozbije namioty swego pałacu między morzami na sławnej Górze Świętej. Ale przyjdzie do swego kresu i nikt mu nie pomoże."
    ],
    [
      "W tym czasie powstanie Michał, wielki książę, opiekun synów twojego narodu. Będzie czas ucisku, jakiego nie było, odkąd naród istnieje, aż do tego czasu. W tym czasie zostanie oswobodzony twój naród, każdy, który się znajdzie zapisany w księdze.",
      "Wielu śpiących w prochu ziemi obudzi się, jedni do życia wiecznego, inni ku hańbie i wiecznej odrazie.",
      "Mądrzy będą jaśnieć jak blask firmamentu. Ci zaś, którzy usprawiedliwili wielu, jak gwiazdy na wieki, na zawsze.",
      "A ty, Danielu, trzymaj w tajemnicy słowa, zapieczętuj księgę aż do końca czasu. Wielu będzie szukać i wzrośnie poznanie”.",
      "Ja, Daniel, zobaczyłem: Oto stało dwóch innych (mężów): Jeden na brzegu rzeki z tej strony, drugi zaś na brzegu rzeki z tamtej strony.",
      "Zapytał męża odzianego w szaty lniane, który znajdował się nad wodami rzeki: „Kiedy będzie koniec tych zdumiewających rzeczy?”",
      "I usłyszałem męża odzianego w szaty lniane, który stał nad wodami rzeki, podniósł swoją prawą i lewą rękę ku niebiosom i przysiągł na życie Wiekuistego, że na czas, czasy i połowę czasu. A gdy dopełni się złamanie ręki narodu świętego, skończy się to wszystko.",
      "Ja słyszałem, lecz nie rozumiałem, więc zapytałem: „Panie mój, co będzie potem?”",
      "Odpowiedział: „Idź, Danielu, albowiem sprawy są tajemne i zapieczętowane do końca czasu.",
      "Wielu się oczyści, wybieli i doświadczy. Źli będą źle postępowali. Żaden zły nie zrozumie. Mądrzy zrozumieją.",
      "Od czasu kiedy zostanie zniesiona nieustanna ofiara i będzie postawiona ohyda spustoszenia upłynie tysiąc dwieście dziewięćdziesiąt dni.",
      "Szczęśliwy, kto będzie oczekiwał i osiągnie tysiąc trzysta trzydzieści pięć dni.",
      "Ty idź do końca. Odpoczniesz i stawisz się po twój los przy końcu dni”."
    ]
  ],
  [
    [
      "Słowo Jahwe, które stało się do Ozeasza, syna Beeri, za dni Uzziasza, Jotama, Achaza, Ezechiasza, królów judzkich, oraz za dni Jeroboama, syna Joasa, króla izraelskiego.",
      "Początek słowa Jahwe przez Ozeasza: Jahwe rzekł do Ozeasza: Idź, pojmij sobie za żonę niewiastę wszeteczną i [miej z nią] dzieci wszeteczne, kraj ten bowiem bardzo cudzołożąc oddala się od Jahwe.",
      "Poszedł więc i pojął za żonę Gomer, córkę Diblaima, która poczęła i urodziła mu syna.",
      "Jahwe rzekł do niego: Nazwij go imieniem Jizreel! Bo jeszcze trochę zwłoki, a pomszczę krew Jizreela na rodzie Jehu i położę kres królestwu pokolenia Izraela.",
      "Stanie się, że dnia onego złamię łuk Izraela na dolinie Jizreel!",
      "Następnie znów poczęła i urodziła córkę. On rzekł do niego: Nazwij ją imieniem „Bez Miłosierdzia”! Bo już dłużej nie będę wyświadczał miłosierdzia pokoleniu Izraela okazując im przebaczenie!",
      "Natomiast pokoleniu Judy będę wyświadczał miłosierdzie, zbawię ich w Jahwe, Bogu ich. Nie zbawię ich jednak za pomocą łuku, miecza i wojny, oraz jeźdźców i koni.",
      "Kiedy odkarmiła tę „Bez Miłosierdzia”, poczęła znowu i porodziła syna.",
      "On rzekł: Nazwij go imieniem „Nie Mój Lud”, bo wy nie jesteście ludem moim, a Ja nie jestem Bogiem waszym.",
      "Liczba Izraelitów będzie równa piaskowi morskiemu, którego się nie zmierzy ani policzy. I zamiast ich nazywać: „”Nie Mój Lud” wy jesteście”, nazwie się ich: „”Synowie Boga żyjącego” wy jesteście”.",
      "Potomkowie Judy i potomkowie Izraela zgromadzą się razem i wybiorą jednego wodza. Przyjdą z krajów; bo wielki jest dzień Jizreela."
    ],
    [
      "Powiedzcie bratu waszemu: „Mój Lud”, a siostrze waszej: „Miłosierdzie”.",
      "Oskarżajcie matkę swoją, oskarżajcie, albowiem ona nie jest żoną moją, a Ja nie jestem małżonkiem jej. Niech usunie wszeteczeństwo swoje sprzed oblicza swego i znak cudzołóstwa od piersi swoich!",
      "W przeciwnym razie rozbiorę ją z szat aż do naga i każę jej stanąć, jak w dzień jej narodzenia. Wyznaczę jej ten sam los, co na pustyni, urządzę ją tak, jak w kraju bezwodnym i umorzę z pragnienia.",
      "Nad synami jej nie okażę miłosierdzia, ponieważ są synami wszeteczeństwa.",
      "Tak, matka ich oddawała się nierządowi, ta, która ich poczęła, wstydem się okryła. Mawiała przecież: „Pójdę za moimi kochankami, którzy mi dają chleb i wodę, wełnę i len, oliwę i napój!”",
      "Dlatego drogę jej wyłożę cierniami, wystawię wał kamienny, tak że ścieżek swych zwykłych nie znajdzie.",
      "Gdy pobiegnie za kochankami swymi, nie dogoni ich; gdy będzie ich szukać, nie znajdzie. Wówczas powie: „Wstanę i wrócę do mego pierwszego męża, bo było mi wówczas lepiej niż teraz”.",
      "Ona nie poznaje, że to Ja jej dawałem zboże, wino i oliwę, że jej namnożyłem srebra i złota, którego ona użyła dla Baala.",
      "Dlatego zabiorę z powrotem moje zboże w swoim czasie, oraz wino, gdy nadejdzie sposobność. Ocalę oliwę moją i len mój, który miał służyć na okrycie jej nagości.",
      "Teraz odsłonię nagość jej na oczach jej kochanków i nikt nie wyrwie jej z ręki mojej.",
      "Położę kres wszelkim jej radościom, jej świętu, nowiu i szabatowi oraz wszystkim jej uroczystościom.",
      "Zniszczę jej winnice i drzewa figowe, o których mówiła: „Oto moja zapłata, którą mi dali kochankowie moi!” — Zamienię je w chaszcze leśne, którymi się będzie żywił zwierz dziki.",
      "Ukarzę ją z powodu święcenia dni Baalów, że przed nimi paliła ofiary i ustroiwszy się w swoją obrączkę i naszyjnik, ganiała za kochankami swymi, a o mnie zapomniała! — Wyrocznia Jahwe.",
      "Dlatego zachęcę ją do zastanowienia się nad sobą, zaprowadzę na pustynię i będę do niej mówić.",
      "Obdaruję ją tam znowu winnicami oraz dam jej dolinę Achor jako przystań nadziei. Tam będzie posłuszna jak za dni swej młodości, jak za dni swego wyjścia z ziemi egipskiej.",
      "I zdarzy się w ów dzień — Wyrocznia Jahwe — że do mnie zawoła: „Mój Mąż!” i już więcej nie będzie wzywać Baalów.",
      "Z ust jej usunę imiona Baalów, tak że już więcej imion ich nie wspomni.",
      "W ów dzień zawrę z nimi przymierze, z dzikim zwierzęciem, z ptactwem niebieskim i płazem ziemi: Zniszczę w kraju łuk, miecz i wojnę. Sprawię, że będą mieszkać bezpiecznie.",
      "Poślubię cię sobie na wieki, poślubię cię sobie w sprawiedliwości i prawie, w miłości i miłosierdziu.",
      "Poślubię cię sobie w wierności i poznaniu Jahwe.",
      "I stanie się dnia onego, że wysłucham — Wyrocznia Jahwe — że wysłucham niebios, a one wysłuchają ziemi.",
      "Ziemia zaś wysłucha zboża i wina, i oliwy, a one wysłuchają Jizreela.",
      "Posieję go sobie na ziemi i zmiłuję się nad tą, która jest „Bez Miłosierdzia”, a do niej „Nie Mój Lud” powiem: „Tyś Ludem Moim”, on zaś powie: „Bogiem moim jesteś”!"
    ],
    [
      "Jahwe rzekł do mnie: „Idź znowu i pokochaj niewiastę, która kocha innego i uprawia nierząd, jak Jahwe miłuje synów Izraela, chociaż oni zwracają się ku cudzym bogom i pożądają ciastek z rodzynek”.",
      "Kupiłem ją sobie za piętnaście sykli srebra, za jeden chomer jęczmienia i za jeden letek jęczmienia.",
      "I rzekłem do niej: „Przez wiele dni pozostaniesz u mnie bez uprawiania nierządu i bez zbliżania się do mężczyzny. Także i ja nie będę z tobą obcował”.",
      "Bo przez wiele dni będą Izraelici przebywać sami, bez króla i bez księcia, bez ofiary i bez maseby, bez efodu i bez terafim.",
      "Potem nawrócą się Izraelici i będą szukać Jahwe, Boga swego, i Dawida, króla swego, i z trwogą pójdą do Jahwe i Jego dobroci — za dni ostatecznych!"
    ],
    [
      "Słuchajcie słowa Jahwe, synowie Izraela, gdyż Jahwe sprawuje sąd nad mieszkańcami kraju: ani wierności, ani miłości, ani znajomości Boga nie ma w kraju.",
      "Wtargnęło weń przekleństwo i kłamstwo, mord i kradzież, cudzołóstwo i grabież, wiele win krwawych się namnożyło.",
      "Dlatego kraj ten usycha w żałobie, wszyscy jego mieszkańcy mdleją wraz z dziką zwierzyną i ptactwem niebieskim, a nawet ryby morskie skazane są na śmierć.",
      "Gdy zaś nikt nie oskarża i nikt nie poucza — skarga moja do ciebie się odnosi, kapłanie!",
      "Potykać się będziesz za dnia i prorok także potykać się będzie z tobą w nocy. Pozwolę zginąć twej matce —",
      "lud mój zginie przecież, bo brak mu umiejętności. Tak, ty odrzuciłeś umiejętność, ja odrzucę cię jako mojego kapłana. Zapomniałeś o zakonie twego Boga, to i Ja zapomnę o twych synach.",
      "W miarę jak liczba wasza wzrastała, wzrastał przeciwko mnie grzech wasz, chwałę swoją zamienili na sromotę!",
      "Grzechem ludu mojego się karmią, i ku występkom ich tęsknili w duszy.",
      "Jak się stanie ludowi, tak i kapłanowi: pomszczę na nim jego postępowanie i za uczynki jego zapłacę mu.",
      "Jedzą oni, lecz nie nasycą się, cudzołożą, lecz nie rozmnożą się. Tak, opuścili Jahwe, aby się oddać rozwiązłości.",
      "Wino i moszcz odbierają rozum mojemu ludowi.",
      "Pytają o radę swego drzewa, kij jego ma im dać odpowiedź. Tak, duch wszeteczeństwa zwodzi go, aby przez uprawianie nierządu oddalali się od swego Boga.",
      "Na wierzchołkach gór składają ofiary, na pagórkach spalają kadzidła — pod dębem, topolą i terebintem, bo przyjemny jest ich cień. Dlatego córki wasze uprawiają nierząd, synowe wasze nie dochowują wierności.",
      "ani na synowych waszych, gdyż oni dopuszczają się wiarołomstwa. To oni obcują z ladacznicami, wspólnie z nierządnicami sakralnymi składają ofiary, i tak nieuświadomiony lud zniża się do upadku.",
      "Izraelu, jeżeli ty cudzołożysz, to przynajmniej ty, Judo, nie ściągaj winy na siebie! Nie przychodźcie do Gilgal, nie wstępujcie do Bet-Awen, nie przysięgajcie [w Beerszebie]: „Żyje Jahwe!”",
      "Izrael uparty jest jak uparta jałowica! Jakżeż Jahwe będzie ich pasł, jak baranka na otwartym polu?",
      "Efraim jest wspólnikiem bałwanów,",
      "w towarzystwie pijaków przebywa: oddali się nierządowi i hańbę przekładają ponad swoją chwałę.",
      "Wiatr ściśnie ich swoimi skrzydłami, wstydem się okryją przy swoich ołtarzach."
    ],
    [
      "Słuchajcie tego, kapłani! Uważajcie, książęta Izraela! Nastaw uszu, domu królewski! Do was należy uszanowanie prawa. Tak, wy staliście się sidłem dla Mispa, siecią rozpostartą na Taborze,",
      "pogłębiliście zniszczenie w Setim, ale Ja ich wszystkich ukarzę.",
      "Ja znam Efraima, Izrael bynajmniej nie skrył się przede mną. Tak, Efraimie, ty uprawiałeś nierząd, Izrael się splamił.",
      "Uczynki ich nie pozwalają im na to, by wrócić do Boga swego. Duch nierządu ożywia ich przecież i Jahwe nie poznają.",
      "Pycha Izraela świadczy przeciwko niemu, [Izrael i] Efraim upadnie przez własną winę, również Juda upadnie razem z nimi.",
      "Ze swoją trzodą i bydłem pójdą, aby szukać Jahwe, ale Go nie znajdą — daleko jest od nich.",
      "Względem Jahwe okazali się niewierni, bo napłodzili bękartów. Oto teraz szarańcza pożre ich urodzaje.",
      "Uderzcie w róg w Gibea, zagrzmijcie w trąby w Rama! Podnieście alarm w Bet-Awen! Zastraszcie Beniamina!",
      "Efraim ulegnie spustoszeniu w dzień kary, wśród pokoleń izraelskich obwieszczę to, co jest prawdziwe.",
      "Książęta Judy podobni są do tych, co przesuwają granice, na nich wylewani jak wody mój gniew.",
      "Efraim jest ciemiężycielem i gwałci prawo, tak, za rzeczami próżnymi pilnie chodził.",
      "Ale Ja jestem jak mól dla Efraima, jak próchnica dla pokolenia Judy.",
      "Gdy Efraim ujrzał chorobę swoją, a Juda ranę swoją, Efraim udał się do Assur, a Juda wysłał poselstwo do wielkiego króla, ale on nie potrafi was uleczyć ani uwolnić was od rany.",
      "Ja bowiem jestem jak lew dla Efraima, jak lwiątko dla pokolenia Judy. Ja, Ja rozrywam i odchodzę, unoszę łup i nie ma, kto by go wyratował.",
      "Uchodzę i wracam na miejsce moje, dopóki w poczuciu winy nie będą szukać oblicza mojego i w ucisku swym nie zatęsknią za mną."
    ],
    [
      "Pójdźcie, nawróćmy się do Jahwe! On rozerwał, On także nas uleczy; On uderzył, On nas opatrzy.",
      "Po dwóch dniach On nas ożywi, dnia trzeciego On nas obudzi, abyśmy żyli przed obliczem Jego.",
      "Poznajmy, zdążajmy ku poznaniu Jahwe! Pewne jak jutrzenka jest przyjście Jego, przyjdzie do nas jak deszcz wczesny, jak deszcz wiosenny, który skrapia ziemię.",
      "Co mam tobie uczynić, Efraimie? Judo, co tobie mam uczynić? Miłość wasza jest jak mgła poranna, jak rosa wczesnym rankiem znikająca.",
      "Dlatego wychowałem was przez proroków, groziłem wam śmiercią słowami ust. Prawo moje wzeszło jak światło.",
      "Tak, żądam miłości, a nie ofiary — znajomości Boga, a nie całopalenia.",
      "Oni już w Adam przekroczyli przymierze, tam już byli mi niewierni.",
      "Miastem złoczyńców jest Gilead, ich ślady znaczone są krwią.",
      "Jak banda rozbójników czyha zgraja kapłanów. Mordują na drodze ku Sychem, tak, czyny ohydne popełniają.",
      "W Betel ujrzałem rzecz okropną: Tam Efraim nierząd popełnia, Izrael się splamia.",
      "Także dla ciebie, Judo, zamówione jest żniwo, gdy zmienię los mego ludu,"
    ],
    [
      "gdy Izraela uzdrowię. Jawną staje się wina Izraela i złość Samarii. Wszak oni kłamliwie postępują, złodziej wchodzi do wnętrza, a rozbójnicy rabują zewnątrz.",
      "że Ja pamiętam o każdym ich złu. Teraz zewsząd uciskają ich uczynki ich, stoją przed moim obliczem.",
      "W złości swojej namaszczają króla, w kłamstwach swych książąt.",
      "Wszyscy płoną chytrością, są oni jak piec rozżarzony. Piekarz przerywa dokładanie do ognia w chwili zarabiania ciasta, dopóki się nie zakwasi.",
      "Osłabiają swego króla, książąt zostawiają w żarze z winem, za rękę chwyta on szyderców.",
      "Tak, serce ich żarzy się jak piec. Przez całą noc śpi ich gniew, a rano bucha jak płonący ogień.",
      "Wszyscy płoną żarem jak ogień, pożerają swych sędziów; wszyscy ich królowie upadają, a żaden z nich do mnie nie woła.",
      "Efraim z obcymi ludami jest pomieszany, Efraim jest jak podpłomyk nie do odwrócenia.",
      "Obcy zżerają go u rdzenia, a on nic nie wie, również siwizna pokryła jego włosy, a on nic nie wie.",
      "Pycha Izraela świadczy przeciw niemu, a oni nie nawracają się do Jahwe, Boga swego, i nie szukają Go w tym wszystkim.",
      "Efraim upodobnił się do gołębicy, niedoświadczonej i pozbawionej rozumu. Do Egiptu wołają, do Assur się udają.",
      "Nawet gdy tam pójdą, zarzucę na nich mą sieć, sprowadzę ich jak ptaka w powietrzu, złapię ich za pomocą pętli z powodu ich złości.",
      "Biada im, że odstępują ode mnie! Zagłada im, gdyż są mi niewierni. Mamże ich wybawić? Wszak oni kłamstwa przeciwko mnie mówią.",
      "Nie wołają do mnie z serca swego, kiedy biadają na łożnicach swoich. Kaleczą się z powodu zboża i wina, a buntują się przeciwko mnie.",
      "Jam wzmacniał ich ramiona, a oni przeciwko mnie złość wymyślają.",
      "Zwracają się ku temu, co jest niczym, są jak łuk zdradliwy. Od miecza książęta ich zginą, od przewrotnej mowy sędziowie. To jest przedmiotem szyderstwa z nich w ziemi egipskiej."
    ],
    [
      "Przyłóż róg do ust swoich, jak stróż na świątyni Jahwe, bo przymierze moje zgwałcili i przeciwko zakonowi memu zgrzeszyli.",
      "Do mnie wołają: „My Ciebie znamy, Boże Izraela!”",
      "Porzucił Izrael to, co dobre, i wróg będzie go prześladował.",
      "Ustanawiają sobie królów, ale nie ze mną, wyznaczają sobie książąt, ale bez mojej wiedzy. Ze swego srebra i swego złota czynią sobie bożki, ale na to, by je poburzono.",
      "Odrzuć, Samario, cielca swego! Gniew mój rozpala się przeciwko nim. Jak długo jeszcze będą niezdolni do czystości?",
      "Są przecież z Izraela! — To rzemieślnik go uczynił, on nie jest żadnym bogiem. — Tak, w kawałki się rozleci cielec Samarii.",
      "Ponieważ sieją wiatr, więc będą zbierać burzę. Łodyga bez kłosu nie przyniesie mąki, a jeśli przyniesie, inni ją zjedzą.",
      "Połknięty został Izrael. Teraz stali się wśród narodów jak naczynie, w którym nikt nie ma upodobania.",
      "Biegają do Assur — dziki osioł żyjący samotnie — Efraim płaci za grzeszną miłość.",
      "Nawet gdy będą płacić innym narodom, to jednak ich rozproszę, aby na krótko zaprzestali namaszczać królów i książąt.",
      "Tak, Efraim pobudował wiele ołtarzy, aby grzeszyć, ołtarze służyły mu ku grzechowi!",
      "Napisałem mu liczne prawa, a potraktowano je jak obce.",
      "Składają całopalne ofiary, ofiarują mięso i pożywają, lecz Jahwe nie ma w nich upodobania. Teraz przypomni sobie ich winę, ukarze ich grzechy, wrócą z powrotem do Egiptu!",
      "Zapomniał Izrael Stworzyciela swego, pobudował pałace, a Juda namnożył grodów warownych. Podłożę ogień pod ich miasta, który pożre ich zamki."
    ],
    [
      "Nie raduj się jak inne narody! Wszak przez niewierność oddaliłeś się od Boga swego. Rozmiłowałeś się w zyskach nierządnych na wszystkich klepiskach zbożowych.",
      "Nie ujrzy ich ani spichlerz, ani piwnica, a młode wino ich oszołomi.",
      "Nie będą przebywać w ziemi Jahwe, z powrotem do Egiptu powróci Efraim, a w Assur będą pożywać nieczystość.",
      "Nie będą mogli składać w ofierze dla Jahwe winą ani zastawiać dla Niego swych ofiar. Ich chleb jest podobny do chleba żałoby, każdy, kto go będzie pożywał, stanie się nieczystym. Chleb ich jest przeznaczony na czas głodu, nie wnijdzie on do świątyni Jahwe.",
      "Cóż przygotujecie na dzień uroczysty, na dzień święta Jahwe?",
      "Oto popatrzcie, gdy odejdą z pustynnego kraju, Egipt ich zgromadzi, Memfis stanie się ich grobem. Drogocenne jest ich srebro — pokrzywa je odziedziczy, a łopian rozpleni się w ich namiotach.",
      "Nadeszły dni nawiedzenia, nadeszły dni odpłaty. Izrael może krzyczeć: „Głupcem jest prorok, szaleńczym mąż owładnięty duchem!” bo mnogie są twoje grzechy, i wielką jest wrogość.",
      "Stróż Efraima jest z Bogiem. Prorok... Sidła są nastawione na wszystkich drogach jego, wrogość szaleje w domu jego Boga.",
      "Głęboki wykopali dla niego dół, jak za dni Gibea. On przypomni sobie ich nieprawość, On ukarze ich grzechy.",
      "Jak jagody na pustyni znalazłem Izraela, jak owoc na szczycie drzewa figowego upatrzyłem sobie waszych ojców. Lecz gdy przybyli do Baal-Peor, oddali się sromocie, stali się obrzydliwi tak jak przedmiot ich umiłowania.",
      "Efraim jest jak ptak, uleciała jego chwała: Nie będzie ani urodzin, ani brzemienności, ani poczęcia.",
      "Nawet gdy wykarmią swych synów, osierocę ich z ludzi. Tak, biada im także, gdy ich opuszczę.",
      "Efraim — jak widzę — z dzieci swych czyni zwierzynę, Efraim prowadzi na rzeź swoich synów.",
      "Daj im, Jahwe!... Cóż możesz dać? Daj im łono niepłodne i piersi wyschnięte.",
      "Wszelkie ich zło poczęło się w Gilgal, już tam ich znienawidziłem. Dla złości ich czynów wyrzucam ich z mego domu, już więcej nie będę ich kochał. Buntownikami są wszyscy książęta ich.",
      "Porażony jest Efraim, korzeń ich jest wyschnięty, owocu już więcej nie dadzą! A gdyby nawet rodzili, spodziewanych uśmiercę w ich łonie.",
      "„Odrzuci ich Bóg mój, bo Go nie słuchali, tułać się będą wśród obcych narodów."
    ],
    [
      "Winnicą bujną był Izrael, przynosił wiele owoców. Lecz im obfitszy był jego owoc, tym liczniejsze jego ołtarze. Im bogatszy był kraj jego, tym ozdobniejsze posągi bożków.",
      "Serce ich jest fałszywe, oto poniosą za to karę: On sam zburzy ich ołtarze, wywróci ich posągi bożków.",
      "Tak wówczas powiedzą; „Nie mamy żadnego króla, gdyż Jahwe nie lękaliśmy się. Cóż może król dla nas uczynić?” —",
      "Mnożyć „słowa” — zwodniczo przysięgać — ustanawiać przymierze, a prawo jak trujące ziele kiełkuje na zagonach pól.",
      "Mieszkańcy Samarii drżą o cielca z Bet-Awen, owszem, lud jego nosi z powodu niego żałobę. Kapłani jego płaczą nad nim, drżą o jego wspaniałość, bo odchodzi daleko od nich.",
      "Również i on zostanie zaniesiony do Assur, jako dar dla wielkiego króla. Efraim okryje się hańbą, Izrael wstydem płonąć będzie z powodu swego plonu.",
      "Zniszczoną zostanie Samaria, a król jej będzie podobny do kawałka drewna na powierzchni wód.",
      "Zniszczone zostaną „wyżyny” nieprawości, grzech Izraela, ciernie i oset wyrosną na ich ołtarzach. Mówić będą górom: „Przykryjcie nas!” A pagórkom: „Padnijcie na nas!”",
      "Ode dni Gibea grzeszyłeś, Izraelu! Tara już byli niewierni. Czyż wojna nie dosięgnie synów nieprawości?",
      "Przyjdę i będę ich karał, zgromadzę tłumnie narody przeciwko nim, aby ich ukarać z powodu podwójnej nieprawości.",
      "Efraim był wyćwiczoną jałowicą, skłonną do młócenia, ale Ja nałożyłem mu jarzmo na jego krewki kark: Efraima zaprzęgnąłem do orania, a [Judę?] Jakuba do bronowania.",
      "Siejcie sobie sprawiedliwość, a będziecie żniwować owoc miłości. Użyźniajcie sobie rolę wiedzy, by szukać Jahwe, dopóki nie przyjdzie dla was owoc sprawiedliwości.",
      "Dlaczego oraliście niezbożność, żniwowaliście nieprawość i pożywaliście owoc kłamstwa? Bo zaufałeś swoim wozom i wielkiej liczbie wojowników swoich.",
      "Zgiełk wojenny powstaje w miastach twoich, wszystkie twoje twierdze zostaną zburzone, podobnie jak Szalman zburzył Bet-Arbel w dzień bitwy, w której matka została zabita na synach swoich.",
      "Tak wam uczynię, pokolenie Izraela, z powodu złości, których się dopuściliście. Jak mija brzask rannej zorzy, tak zginie król izraelski."
    ],
    [
      "Gdy Izrael był młodzieńcem, umiłowałem go, z Egiptu wezwałem syna mego.",
      "Ale im bardziej ich wzywałem, tym bardziej odchodzili ode mnie, aby składać ofiarę Baalom i okadzać posągi bożków.",
      "A Ja uczyłem Efraima stawiać kroki, brałem go na ramiona swoje. Oni zaś nie wiedzieli, że opiekę nad nimi roztaczałem.",
      "Więzami miłości prowadziłem ich, sznurami dobroci, byłem dla nich jak ktoś, kto niemowlę przyciska do policzka swego. Nachylałem się nad nim i dawałem mu pokarm.",
      "Wrócić on musi do ziemi egipskiej i Assur będzie jego królem, bo odmówili powrotu do mnie.",
      "Miecz szaleje w ich miastach, gładzi ich synów, pożera ich kości.",
      "Lud mój choruje z powodu swej niewierności. Wzywają Baala, lecz on ich nie podniesie.",
      "Jakżeż cię mam opuścić, Efraimie? Ciebie porzucić, Izraelu? Jakżeż mi ciebie porównać z Ceboim? Serce moje zwraca się przeciwko mnie, wzrusza się moje współczucie.",
      "Nie postąpię według zapalczywości mego gniewu, nie zwrócę się ku zniszczeniu Efraima. Wszak Bogiem Ja jestem, a nie człowiekiem, Świętym w pośrodku ciebie. Nie wyniszczam Ja przecież całkowicie.",
      "Idą za Jahwe, który ryczy jak lew. Tak, gdy On zaryczy, drżąc przybiegną synowie ich z zachodu.",
      "Przylecą radośnie z Egiptu jak ptak, jak gołębica z ziemi Assur. Zaprowadzę ich z powrotem do ich domów — Wyrocznia Jahwe!",
      "Kłamstwem otacza mnie Efraim, zdradą pokolenie Izraela, lecz Juda służy jeszcze Bogu, trzyma się mocno świętości."
    ],
    [
      "Efraim raduje się wiatrem, ustawicznie goni za wschodnim wiatrem, pomnaża kłamstwo i gwałt. Z Assur zawierają przymierze, do Egiptu dostarczają oliwę.",
      "Jahwe odbywa sąd nad Izraelem, by na Jakubie pomścić jego postępowanie, odda mu według jego uczynków.",
      "Już w łonie matki wyprzedził swego brata, w powodzeniu swoim wystąpił przeciwko Bogu.",
      "Lecz Bóg [Anioł?] okazał się Panem i zwyciężył, płakał i błagał go o łaskę. Znajduje go w Betel i tam z nim rozmawia:",
      "Jahwe jest Bogiem Zastępów, Jahwe jest imię Jego.",
      "Ty wrócisz z powrotem do swoich namiotów, lecz strzeż miłości i prawa, miej ufność w swoim Bogu.",
      "W ręku Kenaana są wagi fałszywe, on kocha się w oszustwie.",
      "Lecz Efraim mawia: „Przecież wzbogaciłem się, zgromadziłem sobie majętność”. Wszystkie jego zyski nie obciążyły go żadną winą, która by była grzechem.",
      "Ale Ja jestem Jahwe, Bóg twój, począwszy od ziemi egipskiej, każę ci zamieszkać znów pod namiotami, jak za dni Spotkania.",
      "Ja przemawiałem do proroków, mnożyłem widzenia prorocze i przez proroków dawałem zapowiedzi.",
      "Skoro już w Gilgal panowała nieprawość, to już wtedy stali się bezużyteczni. W Gilead składają woły w ofierze, dlatego ołtarze ich staną się kupą kamieni na zagonach pól.",
      "Uszedł Jakub na równinę Aram, Izrael w zamian za żonę stał się sługą, w zamian za żonę pilnował trzody.",
      "Jednakże za pośrednictwem proroka wywiódł Jahwe Izraela z Egiptu, i przez proroka roztaczał nad nim opiekę.",
      "Efraim popadł w gorzkie zmartwienie, krwawą jego winę wkłada na jego barki, jego hańbę odda mu jego Pan z powrotem."
    ],
    [
      "Gdy Efraim mówił o moich prawach, był wielkim w Izraelu. Zawinił z powodu Baala i umarł.",
      "I teraz grzeszą nadal. Czynią sobie lane ze swego srebra posążki według wzoru bożków. To wszystko jest dziełem rzemieślników. Mówią do siebie sami: „Ludzie składają ofiary, całują cielce”.",
      "Dlatego staną się jak mgła poranna, jak wczesna rosa, która przemija, jak plewa porwana z klepiska przez wiatr i jak dym uchodzący oknami.",
      "Przecież Ja jestem Jahwe, twój Bóg, począwszy od ziemi egipskiej. Boga innego prócz mnie nie będzie i wybawiciela innego prócz mnie nie będzie.",
      "Jam ciebie pasł na pustyni, w ziemi suchej.",
      "W miarę jak się paśli, nasycili się, najedli się i serce ich stało się wyniosłe. Dlatego o mnie zapomnieli.",
      "Tak więc stałem się dla nich jak lew, jak pantera czyham na drodze do Assur.",
      "Napadam na nich jak niedźwiedzica, pozbawiona swych małych, rozdzieram im serca w piersi. Potem pożerają ich psy, zwierz dziki rozdziera ich.",
      "Zniszczę cię, Izraelu, któż użyczy ci pomocy?",
      "Gdzież więc jest twój król, który by cię wybawił, i wszyscy twoi książęta, którzy by strzegli twego prawa, bo przecież mówiłeś: „Daj mi króla i książąt”.",
      "Dałem ci króla w zapalczywości mojej i zabrałem ci go w gniewie moim.",
      "W pamięci została zachowana nieprawość Efraima, troskliwie strzeżona jest jego wina.",
      "Gdy boleści rodzącej przypadną na niego, to będzie syn głupi, w czasie właściwym nie pojawi się na ustach matczynych.",
      "Z przemocy Szeolu mam ich wykupić? Od śmierci mam ich uwolnić? Gdzież są twoje zarazy, o śmierci? Gdzież jest twoja zguba, Nieznane jest oczom moim miłosierdzie.",
      "Tak, podczas gdy rozwija się ono na miejscach bagnistych, wiatr wschodni nadchodzi, przez Jahwe posłany, który powstaje na pustyni. Potem powoduje wyschnięcie jego źródła, wysusza jego krynicę. Niszczy on kraj jego, wszystką cenną posiadłość.",
      "Samaria musi ponieść karę, bo była niesforną wobec swego Boga. Poginą od miecza, dzieci ich zostaną roztrzaskane, a matki ich brzemienne rozcięte!"
    ],
    [
      "Nawróć się, Izraelu, do Jahwe, Boga swego, bo przez własną winę upadłeś.",
      "Zabierzcie z sobą słowa i nawróćcie się do Jahwe. Mówcie do Niego: „Winę naszą usuń całkowicie, abyśmy otrzymali dobro i byśmy Ci składali w ofierze owoc warg naszych.",
      "Assur nas nie zbawi, na koń nie wsiądziemy, nie będziemy więcej mówić: „Bóg nasz” na dzieła rąk naszych. Bo w Tobie sierota dostępuje miłosierdzia”.",
      "Ja leczę ich odstępstwo, serdecznie ich miłuję. Tak, zapalczywość moja odwraca się od nich.",
      "Będę dla Izraela jak rosa, zakwitnie on jak lilia i puści swój korzeń jak topola.",
      "Gałęzie jej niech się rozwiną szeroko, wspaniałość jej niech dorówna drzewu oliwnemu, a woń jego Libanowi!",
      "Będą znów mieszkać w moim cieniu, będą uprawiać zboże i zakwitną im winnice, sławne jak wino Libanu.",
      "Na cóż jeszcze Efraimowi posągi bożków? Ja go wysłuchuję i mam nad nim pieczę! Jestem podobny do zielonego cyprysu, przeze mnie będzie ci udzielony owoc.",
      "Kto jest mądry, aby to pojął? Rozumny, aby to poznał? Tak, drogi Jahwe są proste, sprawiedliwi kroczą po nich, lecz niesprawiedliwi na nich upadają."
    ]
  ],
  [
    [
      "Słowo Jahwe, które się stało do Joela, syna Petuela:",
      "Słuchajcie tego, wy, starcy, do uszu przyjmijcie wszyscy mieszkańcy kraju! Czy zdarzyło się coś takiego za dni waszych lub za dni ojców waszych?",
      "Opowiadajcie o tym synom waszym, a synowie wasi swoim synom, ich zaś synowie następnemu pokoleniu!",
      "Resztki po szarańczy-strzygaczu zjadł chrząszcz, resztki do chrząszczu zjadł skoczek, a resztki po skoczku zjadła szarańcza żarłoczna.",
      "Ocućcie się, opilcy, i płaczcie! Wzdychajcie, wszyscy winopijcy, z powodu braku młodego wina, gdyż od ust waszych zostało odjęte.",
      "Oto lud nadciąga na mój kraj, potężny i niezliczony. Zęby jego to zęby lwa i kły lwicy posiada.",
      "Winnicę moją zamienił w pustynię i drzewo me figowe połamał; obłupił je z kory i rzucił na ziemię, gałązki jego zbielały.",
      "Narzekaj jak młoda małżonka w stroju żałobnym nad młodym swym małżonkiem.",
      "Zniknęła ofiara z pokarmu i płynu w domu Jahwe, kapłani, słudzy Jahwe, pogrążeni są w żałobie.",
      "Pole uprawne zostało zniszczone; ziemia okryła się żałobą, gdyż zboże zostało zniszczone, moszcz wyschnięty, wysuszona oliwa.",
      "Rolników ogarnia przygnębienie, winogrodnicy wzdychają nad pszenicą i jęczmieniem, gdyż urodzaj polny zawiódł.",
      "Winnica wysuszona, drzewo figowe zwiędnięte, granat, także palma i jabłoń, wszystkie drzewa polne są suche. Tak, uschła radość synów człowieczych.",
      "Przywdziejcie żałobę, żal podnoście, kapłani, wzdychajcie, o słudzy ołtarza! Przyjdźcie, noc spędzajcie w worze pokutnym, o słudzy Boga mego! Gdyż odjętą została od domu Boga waszego ofiara z pokarmu i płynu.",
      "Post ogłoście, zwołajcie zgromadzenie, zbierzcie, o starcy, wszystkich mieszkańców kraju do domu Jahwe, Boga waszego, i głośno wołajcie do Jahwe!",
      "O biada dniowi, gdyż bliski jest dzień Jahwe! Nadejdzie on jak zniszczenie przychodzące od Wszechmocnego.",
      "Czyż sprzed oczu naszych nie zostało odjęte pożywienie, a od domu Boga naszego radość i wesele?",
      "Zasiewy pogniły pod swymi bruzdami, opustoszały stodoły, spichlerze zostały rozwalone, gdyż zboże wyschło.",
      "Jakżeż bydło wzdycha! Błądzą tu i tam stada cieląt, gdyż paszy dla nich zabrakło. Także stada owiec padają.",
      "Do Ciebie, o Jahwe, ja wołam! gdyż ogień zżarł niwy pastwisk, i spalił wszystkie drzewa na polu.",
      "Nawet zwierzę usycha z pragnienia za Tobą, gdyż wodopoje wyschnięte, a ogień zżarł niwy pastwisk."
    ],
    [
      "Uderzcie w róg na Syjonie, podnieście głos na górze świętej mojej, by wszyscy mieszkańcy kraju zadrżeli, gdyż nadchodzi dzień Jahwe! Tak, jest bliski!",
      "Dzień ciemny i ponury, dzień chmur i burzy. Jak ciemność, zjawiająca się na górach, jest to lud liczny i mocny. Podobnego mu nie było od wieków i po nim nie będzie w przyszłości.",
      "Przed nim ogień pożera, a po nim żar pali. Przed nim kraj jak ogród Edenu, a po nim wyludniona pustynia — nic przed nim się nie ocali.",
      "Wygląd ich podobny do koni, i biegają jak rumaki,",
      "skaczą jak odgłos wozów po szczytach górskich, jak trzask płomienia ognistego pożerającego ściernisko, jak lud mocny, uzbrojony do boju.",
      "Przed obliczem jego drżą z przerażenia ludy, wszystkie oblicza tracą rumieniec.",
      "Jak mocarze przystępują do ataku, jak waleczni mężowie wychodzą na wał, każdy idzie swoją drogą i nikt nie zastępuje ścieżek drugiemu.",
      "Nikt nie prze na drugiego, każdy po swoim torze postępuje naprzód. Nawet ci pociskiem trafieni z biegu swego nie ustępują.",
      "Oblegają miasto, zdobywają wał, wspinają się na domy, jak złodziej wchodzą przez okna.",
      "W obliczu jego ziemia trzęsie się w posadach, niebiosa drżą; słońce i księżyc okrywają się ciemnością, gwiazdy tracą swój blask.",
      "Jahwe sprawia, że głos Jego rozbrzmiewa przed Jego wojskiem, liczny jest bowiem Jego obóz, potężny Ten, który przeprowadza swoje rozkazy. Wielki jest bowiem dzień Jahwe i bardzo straszny. Któż może go przetrzymać?",
      "Lecz także teraz jeszcze — wyrocznia Jahwe! — nawróćcie się do mnie całym sercem swoim i w poście, i płaczu, i żalu!",
      "I rozdzierajcie serca wasze, a nie szaty wasze! Nawróćcie się do Jahwe, Boga waszego, gdyż dobry On jest i miłosierny, wielkoduszny i pełen łaskawości i daje się za złości przebłagać.",
      "Może będzie można się spodziewać, że się nakłoni i przebaczy, oraz błogosławieństwo po sobie zostawi: ofiary z pokarmów i płynów dla Jahwe, Boga waszego!",
      "Uderzcie w róg na Syjonie! Ogłoście post, zwołajcie zgromadzenie,",
      "zbierzcie lud, zwołajcie gminę, zgromadźcie starców, zbierzcie razem dzieci i niemowlęta od piersi! Niech młody małżonek wyjdzie ze swojej komory, a młoda małżonka ze swojej komnaty!",
      "Między przedsionkiem a ołtarzem niech płaczą kapłani, słudzy Jahwe! Niech mówią: „Miej litość, o Jahwe, nad ludem swoim i nie wydawaj dziedzictwa swego na hańbę, aby poganie z nas nie szydzili! Dlaczego mają mówić między narodami: Gdzież jest Bóg wasz?”",
      "Oto Jahwe okazał troskę o kraj swój i oszczędził lud swój.",
      "Jahwe dał odpowiedź i rzekł do ludu swego: „Oto posyłam wam zboże i moszcz, i oliwę, abyście się tym nasycili! Nie wydam was już więcej na hańbę wśród pogan.",
      "Oddalę od was wroga z północy, przepędzę go do krainy bezwodnej i pustynnej, jego straż przednią do morza wschodniego, a tylną do morza zachodniego. Unosić się będzie z niego zaduch, wyda on przykrą woń, bo postępował wyniośle”.",
      "Nie bój się ziemio! Wesel się i raduj! gdyż Jahwe czyni rzeczy wielkie.",
      "Nie bójcie się, polne zwierzęta, gdyż niwy pastwisk się zielenią.",
      "Synowie Syjonu, weselcie się i radujcie w Jahwe, Bogu waszym! Albowiem On dał wam pokarm ku sprawiedliwości, On spuści wam deszcz, deszcz wczesny i późniejszy, jak poprzednio.",
      "Klepiska pełne będą zboża, statki przeleją się moszczem i oliwą.",
      "Przywrócę wam lata, które zjadły skoczek, gąsienica, chrząszcz i strzygacz — moje wielkie wojsko, które wysłałem przeciwko wam.",
      "Macie pod dostatkiem i do syta pożywienia, a więc chwalcie imię Jahwe, Boga waszego, który cuda wam uczynił i nie zawstydzi się lud mój na wieki.",
      "Poznacie, że Ja jestem w pośrodku Izraela! I Ja jestem Jahwe, Bóg wasz, i nie ma innego, a lud mój nie zawstydzi się na wieki.",
      "A potem stanie się tak: Wyleję ducha mego na wszelkie ciało, tak że synowie wasi i córki wasze prorokować będą, a starcy wasi w snach będą widzieć, a wasi synowie będą miewać widzenia.",
      "Także na sługi i służebnice wyleję za dni tych mojego ducha.",
      "Ukażę znaki niezwykłe, na niebie i na ziemi: krew, ogień i słupy dymów.",
      "Słońce zamieni się w ciemność, a księżyc w krew, gdy dzień Jahwe nadejdzie, wielki i straszny.",
      "Każdy jednak, który wzywa imienia Jahwe, zostanie ocalony, albowiem na górze Syjon będzie wybawienie — jak Jahwe zapowiedział — i w tych, którzy pozostali, których Jahwe powoła”."
    ],
    [
      "Albowiem oto za dni tych i w owym czasie, gdy odmienię los Judy i Jerozolimy,",
      "zgromadzę wszystkie narody i sprowadzę je na dolinę Jozafata, i tam będę sprawował sąd nad nimi z powodu Izraela, mego ludu i mego dziedzictwa, ponieważ byli rozproszeni wśród narodów i oni kraj mój podzielili.",
      "Los rzucali nad ludem moim, chłopię oddawali za ladacznicę, a dziewczynę sprzedawali za wino, aby pić.",
      "Także ty, Tyrze i Sydonie i kraje filistyńskie, wy wszyscy, cóż chcecie ode mnie? Czy chcecie na mnie wziąć odwet? Bo jeśli chcecie się na mnie pomścić, natychmiast skieruję i Ja pomstę moją na wasze głowy.",
      "Wyście zabrali moje srebro i moje złoto i zanieśliście moje piękne klejnoty do waszych świątyń.",
      "Synów Judy i synów Jerozolimy sprzedawaliście Grekom, aby ich oddalić od ich ojczyzny.",
      "Oto sprowadzę ich z miejsca, dokąd zostali sprzedani, a czyn wasz skieruję na waszą głowę.",
      "A synów waszych i córki wasze sprzedam w ręce synów Judy. Sprzedadzą ich do niewoli dalekiemu narodowi. Bo Jahwe to powiedział.",
      "Rozgłoście to wśród narodów: Uzbrójcie się na wojnę! Zwołajcie mocarzy! Wyruszajcie wszyscy wojownicy!",
      "Zamieńcie pługi wasze na miecze, a wasze sierpy na włócznie! Nawet słaby niech mówi: Jestem mocarzem!",
      "Spieszcie się i przychodźcie, wszystkie okoliczne narody, zgromadźcie się tam! O Jahwe, prowadź swoich mocarzy!",
      "Niech powstaną i wyruszą narody na dolinę Jozafata, gdyż tam obiorę miejsce, by sądzić wszystkie okoliczne narody!",
      "Zapuście sierp, bo żniwo dojrzało. Przyjdźcie i depczcie, gdyż tłocznia jest pełna, Kadzie przebierają, gdyż złość ich jest wielka!",
      "Tłumy, tłumy w dolinie rozstrzygnięcia. Bo bliski jest dzień Jahwe w dolinie rozstrzygnięcia.",
      "Słońce i księżyc zaćmią się, gwiazdy utracą swój blask.",
      "Jahwe głośno zawoła z Syjonu, z Jerozolimy podniesie swój głos, tak że zadrżą niebiosa i ziemia. Lecz Jahwe jest ucieczką dla swego ludu, ostoją dla synów Izraela.",
      "Poznacie, że Ja jestem Jahwe, Bóg wasz, który mieszka na Syjonie, górze świętej mojej. Jerozolima stanie się świętością, obcy już przez nią nie przejdą.",
      "Dnia tego stanie się: Góry ociekać będą moszczem, z pagórków popłynie mleko, wszystkimi dolinami rzecznymi Judy spływać będzie woda, z świątyni Jahwe wytryśnie źródło, które nawodni dolinę akacji.",
      "Egipt zamieni się w pustynię, a Edom w bezludny step, z powodu złości popełnionej na synach Judy, gdyż krew niewinną przelali w ich kraju.",
      "Ziemia judzka będzie zamieszkana na wieki i Jerozolima na zawsze.",
      "Ja pomszczę ich krew, tak jak jeszcze nigdy się nie mściłem. A Jahwe będzie mieszkał na Syjonie."
    ]
  ],
  [
    [
      "Słowa Amosa, przebywającego wśród pasterzy z Tekoa, które widział nad Izraelem za dni Ozjasza, króla Judy, i za dni Jeroboama, syna Joasa, króla Izraela, na dwa [lata] przed trzęsieniem ziemi.",
      "Mówił on: „Jahwe ryczy z Syjonu i z Jeruzalem wydaje głos swój, a smucą się niwy pasterzy i usycha szczyt Karmelu”.",
      "Tak rzekł Jahwe: „Dla trzech występków Damaszku i dla czterech nie odwrócę tego: że zmłócili wozami żelaznymi Gilead.",
      "I ześlę ogień na dom Hazaela, a pożre pałace Ben-Hadada.",
      "Przeto skruszę zaworę Damaszku, a zatracę siedzącego [na tronie] z Bikat-Awen i trzymającego w ręku berło z Bet-Eden, a pójdzie w niewolę lud Arama do Kir” — rzekł Jahwe.",
      "Tak rzekł Jahwe: „Dla trzech występków Gazy i dla czterech nie odwrócę tego: że uprowadzili do niewoli tłumy niewolników, aby sprzedać ich Edomowi.",
      "Przeto ześlę ogień na mury Gazy, a pożre pałace ich.",
      "I zatracę siedzącego [na tronie] z Asdod i trzymającego w ręku berło z Askalonu. I zwrócę rękę moją przeciwko Ekronowi, a wyginą pozostali Filistyni” — rzekł Adonai-Jahwe.",
      "Tak rzekł Jahwe: „Dla trzech występków Tyru i dla czterech nie odwrócę tego: że sprzedawali tłumy niewolników Edomowi, a nie pamiętali przymierza braterskiego.",
      "Przeto ześlę ogień na mury Tyru, a pożre pałace ich”.",
      "Tak rzekł Jahwe: „Dla trzech występków Edomu i dla czterech nie odwrócę tego: że ścigał mieczem brata swego, i stłumił litość swoją, i zapłonął na wieki gniew jego, a nienawiść swoją chowa bez końca.",
      "Przeto ześlę ogień do Teman, a pożre pałace Bosry”.",
      "Tak rzekł Jahwe: „Dla trzech występków synów Amona i dla czterech nie odwrócę tego: że rozcinali brzemienne niewiasty Gileadu, żeby rozszerzyć granice swoje.",
      "Przeto rozpalę ogień na murach Raby, a pożre jej pałace, wśród krzyku, w dniu bitwy, wśród wichru, w dzień burzy.",
      "I pójdzie w niewolę król ich, on i książęta jego razem” — rzekł Jahwe."
    ],
    [
      "Tak rzekł Jahwe: „Dla trzech występków Moabu i dla czterech nie odwrócę tego: że spalił na wapno kości króla Edomu.",
      "Przeto ześlę ogień na Moab i pożre pałace Kariotu, a Moab umrze wśród wrzawy, wśród krzyku, wśród głosu trąby.",
      "I wytracę sędziego spośród niego, a wszystkich książąt jego wymorduję z nim” — rzekł Jahwe.",
      "Tak rzekł Jahwe: „Dla trzech występków Judy i dla czterech nie odwrócę tego: że odrzucili prawo Jahwe, a ustaw Jego nie strzegli, i zwiedli ich fałszywi ich bogowie, za którymi szli ojcowie ich.",
      "Przeto ześlę ogień na Judę, i pożre pałace Jerozolimy”.",
      "Tak rzekł Jahwe: „Dla trzech występków Izraela i dla czterech nie odwrócę tego: że sprzedali za srebro sprawiedliwego, a ubogiego za parę sandałów.",
      "Deptali w prochu ziemi po głowie biedaków, a ubogiego spychali z drogi; i syn z ojcem swoim chodzili do dziewki, aby zbezcześcić imię święte moje.",
      "A na szatach, wziętych w zastaw, kładli się obok każdego ołtarza, i pili wino ukaranych grzywną w domu boga swojego!",
      "Ja zaś wyniszczyłem Amorejczyka przed wami, który wyniosły był jak cedry, a mocny on jak dęby, i wyniszczyłem owoc jego z wierzchu, a korzenie jego z dołu.",
      "Także ja wywiodłem was z ziemi Egiptu i wiodłem was przez pustynię czterdzieści lat dla objęcia w dziedzictwo ziemi Amorejczyka.",
      "I wzbudziłem proroków spośród synów waszych i nazyrejczyków spośród młodzieńców waszych — czyż nie jest tak, synowie Izraela?” — Wyrocznia Jahwe.",
      "„Lecz wy poiliście nazyrejczyków winem, a prorokom rozkazaliście, mówiąc: „Nie prorokujcie!”",
      "Otóż ja zduszę was w dół, jak młocarnia przygniata pełne kłosy zboża.",
      "I nie będzie ucieczki dla prędkiego, a mocnego nie podtrzyma moc jego, ani bohater nie ocali życia swego.",
      "Wówczas dzierżący łuk nie ostoi się, a prędki w nogach swoich nie ocali się, ani jadący na koniu nie ocali życia swego.",
      "A najmężniejszy wśród bohaterów, nago ucieknie w dzień ów” — Wyrocznia Jahwe."
    ],
    [
      "Posłuchajcie słowa tego, które powiedział Jahwe przeciwko wam, synowie Izraela, przeciwko całemu plemieniu, które wyprowadziłem z ziemi Egiptu, mówiąc:",
      "„Tylko was uznałem ze wszystkich pokoleń ziemi! Dlatego nawiedzę was za wszystkie nieprawości wasze”.",
      "Czyż dwóch idzie razem, jeśli się nie porozumieli?",
      "Czyż ryczy lew w zagajniku, gdy nie ma łupu? Czy szczenię lwie wyda swój głos z jaskini swojej, jeśli nic nie ułowi?",
      "Czyż spada ptak do sidła na ziemi, gdy nie ma dla niego przynęty? Czyż sidło podnosi się z ziemi, gdy nic nie pochwyciło?",
      "Jeśli zabrzmi trąba w mieście, czyż lud się nie lęka? Jeśli stanie się nieszczęście w mieście, czyż Jahwe nie działa?",
      "Zaiste, nie czyni Adonai-Jahwe słowa, jak tylko gdy objawia swoją tajemnicę sługom swoim, prorokom.",
      "Lew zaryczał, któż by się nie lękał? Adonai-Jahwe przemówił, któż by nie prorokował?",
      "Przekażcie wieść do pałaców w Asdod i do pałaców w ziemi Egiptu, mówiąc: „Zbierzcie się na górach Samarii i zobaczcie wielkie w niej zaburzenia i gwałty wewnątrz niej!”",
      "„Bo nie umieją czynić tego, co prawe — Wyrocznia Jahwe — gromadzą zdzierstwo i grabież w pałacach swoich”.",
      "Przeto tak rzekł Adonai-Jahwe: „Wróg otoczy kraj i obali potęgę twoją, i splądrowane zostaną pałace twoje”.",
      "Tak rzekł Jahwe: „Jak wydziera pasterz z lwiej paszczęki dwie łydki lub chrząstkę ucha, tak uratowani będą synowie Izraela, którzy siedzą w Samarii na wezgłowiu łoża albo na damasceńskim dywanie”.",
      "„Posłuchajcie i zaświadczcie przeciwko domowi Jakubowemu!” — Wyrocznia Adonai-Jahwe, Boga Zastępów.",
      "„Bo w dzień nawiedzenia mego występki Izraela przeciwko nim, a nawiedzę przeciw ołtarzom Betel: i obcięte zostaną rogi ołtarza, i spadną na ziemię.",
      "I wywrócę dom zimowy na dom letni, a upadną domy z kości słoniowej i domy wielkie przestaną istnieć” — Wyrocznia Jahwe."
    ],
    [
      "„Posłuchajcie słowa tego, wy, krowy Bazanu, na górze Samarii, które uciskacie biedaków, zadręczacie ubogich, mówiące do panów swoich: „Przynieś tu, a pijmy!”",
      "Poprzysiągł Adonai-Jahwe na świętość swoją: „Zaprawdę, oto idą na was dni, gdy wywloką was na hakach, a pozostałe z was na ościeniach rybackich.",
      "I przez wyłomy wychodzić będziecie, każda przed siebie, i wyrzucone będziecie do Armon” — Wyrocznia Jahwe.",
      "„Przychodźcie do Betel i grzeszcie, gilgal pomnażajcie w występku, i przynoście z rana wasze ofiary, co trzy dni dziesięciny wasze.",
      "I spalajcie z kwaszonego ofiarę dziękczynną, a ogłaszajcie ofiary dobrowolne wielkim głosem, albowiem tak wy lubicie, synowie Izraela” — Wyrocznia Adonai-Jahwe.",
      "„Stąd też i ja dałem wam czczość zębów we wszystkich miastach waszych oraz niedostatek chleba we wszystkich miejscowościach waszych, a nie nawróciliście się do mnie” — Wyrocznia Jahwe.",
      "„Stąd też i ja powstrzymałem od was deszcz, gdy jeszcze były trzy miesiące do żniwa, i spuściłem deszcz na miasto jedno, a na miasto drugie nie spuściłem. Jedno pole było podlane, a drugie pole, na które deszcz nie padał, wyschło.",
      "I powlokły się dwa, trzy miasta do jednego miasta, aby się napić wody i nie napiły się, a nie nawróciliście się do mnie” — Wyrocznia Jahwe.",
      "„Chłostałem was spaleniem i rdzą źdźbłową, sprawiłem, że zostały spustoszone ogrody wasze i winnice wasze, a figowce wasze i oliwki wasze pożarła szarańcza, a nie nawróciliście się do mnie” — Wyrocznia Jahwe.",
      "„Zesłałem na was zarazę, tak jak na Egipt, pozabijałem mieczem młodzieńców waszych, nadto łupem stały się rumaki wasze, i sprawiłem, że odór waszych obozów doszedł do nosów waszych, a nie nawróciliście się do mnie” — Wyrocznia Jahwe.",
      "„Dokonałem takiego spustoszenia wśród was, jakim było straszliwe zburzenie Sodomy i Gomory, , i staliście się jako głownia wyrwana z płomienia, a nie nawróciliście się do mnie” — Wyrocznia Jahwe.",
      "„Przeto tak uczynię tobie, Izraelu: a dlatego, że to ci uczynię, gotuj się na spotkanie Boga twego, Izraelu!”",
      "Bo oto: on kształtuje góry i tworzy wiatr, a objawia człowiekowi, jaka jest Jego myśl. On tworzy zorzę poranną i mrok, a kroczy po wyniosłościach ziemi. Jahwe, Bóg Zastępów, imię Jego."
    ],
    [
      "Posłuchajcie słowa tego, które ja wygłaszam nad wami, lament żałobny, domu Izraela!",
      "„Upadła, nie powstanie więcej, dziewica Izrael, powalona została na ziemi swej; nie ma kto by ją podniósł”.",
      "Albowiem tak rzekł Adonai-Jahwe domowi Izraela: „Miasto, wyprowadzające tysiąc, zachowa stu, a to, które wyprowadza stu, zachowa dziesięciu”.",
      "Albowiem tak rzekł Jahwe domowi Izraela: „Szukajcie mnie, a żyć będziecie.",
      "A nie szukajcie Betel i Gilgal nie obchodźcie, ani Beerszeby nie nawiedzajcie! Bo Gilgal doszczętnie ogołocone będzie, a Betel będzie niczym.”",
      "Szukajcie Jahwe, a żyć będziecie, inaczej ogarnie jako ogień dom Józefa i pochłonie, a nie będzie gaszącego, dla Betel.",
      "„Którzy zamieniają sąd w piołun, a sprawiedliwość na ziemię rzucają”.",
      "Który tworzy Wóz niebieski i Oriona i zamienia w poranek ciemność mroku, a dzień nocą zaciemnia. Który woła do wód morza i rozlewa je po powierzchni ziemi — Jahwe Imię Jego!",
      "On rozbłyska zagładą nad mocnym i zagładę na twierdzę sprowadza.",
      "Znienawidzili w bramie wyrokującego, a mówiącego prawdę mają w pogardzie.",
      "Przeto: iż zdeptaliście biednego i daninę zboża braliście od niego, to choć domy z ciosu zbudowaliście, nie będziecie w nich mieszkać; choć winnice wyborne zasadziliście, nie będziecie pić z nich wina.",
      "Zaiste, wiem, że liczne są wasze występki i ciężkie są grzechy wasze: dręczą sprawiedliwego, biorą łapówki, a ubogiego w bramie na bok odpychają.",
      "Przeto roztropny w tym czasie milczeć będzie, gdyż zły to jest czas!",
      "Szukajcie dobra, a nie zła, abyście żyli, a Jahwe, Bóg Zastępów, tak był z wami, jak mówicie.",
      "Nienawidźcie zła, a miłujcie dobro, i ustanówcie w bramie sąd; może ulituje się Jahwe, Bóg Zastępów, nad resztką Józefa.",
      "Dlatego tak rzekł Jahwe, Bóg Zastępów, Adonai: „Na wszystkich placach płacz, a na wszystkich ulicach wołają: biada, biada! i wzywają oracza do boleści i płaczu ci, co nie znają lamentacji żałobnej.",
      "I we wszystkich winnicach płacz, gdyż przejdę w pośrodku ciebie” — mówi Jahwe.",
      "Biada pożądającym dnia Jahwe. Pocóż to wam „dzień Jahwe”? Wszak on ciemnością, a nie światłością.",
      "Jako gdy ucieka kto przed lwem, a spotyka niedźwiedzia, i kiedy wchodzi do domu i opiera rękę o ścianę, a ukąsi go żmija.",
      "Zaiste, ciemnością dzień Jahwe, a nie światłem, i mrokiem, i nie ma blasku.",
      "„Znienawidziłem, odrzuciłem święta wasze, i nie mam upodobania w waszych uroczystościach.",
      "Bo, kiedy składacie mi całopalenia i wasze ofiary bezkrwawe — nie podoba mi się, a na ofiarę zapokojną z tłustych cieląt waszych nie zwracam uwagi.",
      "Oddal ode mnie zgiełk twoich pieśni, a dźwięku harf twoich nie chcę słyszeć!",
      "A niech toczy się, jak wody, prawo, i sprawiedliwość jak potok nie wysychający.",
      "Czyż przez czterdzieści lat na pustyni, domu Izraela, składaliście mi ofiary rzeźne i ofiarę bezkrwawą,",
      "a jednocześnie nosiliście Sykkuta, króla waszego, i Kijjuna, bałwany wasze, gwiazdę bogów waszych, które sporządziliście sobie?",
      "Przeto sprawię, że pójdziecie w niewolę daleko poza Damaszek” — rzekł Jahwe. Bóg Zastępów imię Jego!"
    ],
    [
      "Biada beztroskim na Syjonie i zuchwałym na górze Samarii, przywódcom pierwszego z ludów, do których przychodzi dom Izraela!",
      "Przejdźcie do Kalne i zobaczcie, a idźcie stamtąd do Hamat-rabba, i zstąpcie do Gat Filistynów — czyście lepsi od królestw tych, czyż większe posiadłości ich od posiadłości waszych?",
      "Którzy oddalić chcą dzień zły, a przybliżają stolicę nieprawości.",
      "Którzy wylegują się na łożach z kości słoniowej i rozpierają się na posłaniach swoich, i zjadają jagnięta z trzody, a cielęta z pośrodka obory.",
      "Którzy mruczą przy dźwięku harfy i jak Dawid obmyślają sobie narzędzia do grania.",
      "Którzy piją z kielichów wino i wybornymi olejkami się namaszczają, a nie biadają nad upadkiem Józefa.",
      "Dlatego teraz pójdą do niewoli na czele wygnańców i skończy się biesiada rozpierających się.",
      "Poprzysiągł Adonai-Jahwe na siebie samego — Wyrocznia Jahwe, Boga Zastępów: „Brzydzę się wyniosłością Jakuba, a pałace jego nienawidzę, i wydam na łup miasto i to, co w nim jest”.",
      "I stanie się: Jeśli zostanie dziesięciu ludzi w jednym domu — i oni pomrą!",
      "A kiedy weźmie go bliski jego i mający go spalić, aby wynieść zwłoki z domu, wtedy powie do kogoś we wnętrzu domu: „Czy jest jeszcze ktoś z tobą?” A ten odpowie: „Nie ma”. Wówczas rzeknie: „Cicho! — nie wspominać imienia Jahwe!”",
      "Bo oto Jahwe rozkazuje i burzy dom wielki w gruzy, a dom mały w kawałki.",
      "Czyż po skale mogą biegać konie? Czyż można orać wołem morze? Lecz wy zamieniliście w truciznę sąd, a owoc sprawiedliwości w piołun.",
      "Którzy radujecie się z Lodabar, którzy mówicie: „Czyż nie naszą siłą zagarnęliśmy dla siebie Karnaim?”",
      "„Bo oto ja pobudzę przeciwko wam naród, domu Izraela — Wyrocznia Jahwe, Boga Zastępów — i będą was dręczyć od przełęczy Hamat aż do potoku Araba!”"
    ],
    [
      "Tak ukazał mi Adonai-Jahwe: A oto tworzy szarańczę na początku odrastania potrawu, i to potrawu po kośbie królewskiej.",
      "I stało się, gdy skończyła zjadać zieleń ziemi, że powiedziałem: „Adonai-Jahwe! Bądź miłościw! Jakże ostoi się Jakub, wszak on taki maleńki”.",
      "Ulitował się Jahwe ze względu na to. „Nie stanie się!” — rzekł Jahwe.",
      "Tak ukazał mi Adonai-Jahwe: A oto wzywa suszę jako ogień [Adonai-Jahwe] i pochłonęła otchłań wielką. A kiedy pochłonęła część,",
      "wtedy rzekłem: „Adonai-Jahwe! Przestań, proszę! Jakże ostoi się Jakub, wszak on taki maleńki”.",
      "Ulitował się Jahwe ze względu na to. „Także to nie stanie się!” — rzekł Adonai-Jahwe.",
      "Tak ukazał mi: A oto Adonai stoi przy roztopionym ołowiu i w ręce Jego ołów.",
      "I rzekł Jahwe do mnie: „Co ty widzisz, Amosie?” I odpowiedziałem: „ołów”. I rzekł Adonai: „Oto ja wlewam ołów we wnętrzności ludu mego izraelskiego: już więcej nie przepuszczę mu.",
      "I spustoszone zostaną wyżyny Izaaka, a świątynie Izraela zostaną zniszczone, i powstaną z mieczem przeciwko domowi Jeroboama”.",
      "I posłał Amazjasz, kapłan Betelu, do Jeroboama, króla Izraela, aby powiedzieć: „Amos spiskuje przeciwko tobie w pośrodku domu Izraela; nie może ziemia pomieścić wszystkich słów jego!”",
      "Bo tak mówił Amos: „Od miecza zginie Jeroboam, a Izrael będzie uprowadzony do niewoli z ziemi swojej”.",
      "I rzekł Amazjasz do Amosa: „Widzący, idź, uciekaj do ziemi Judy i jedz tam chleb, i tam sobie prorokuj!",
      "A w Betel już więcej nie próbuj prorokować, gdyż jest świątynią króla i domem królestwa”.",
      "Wówczas odpowiedział Amos i rzekł do Amazjasza: „Nie jestem ja prorokiem ani synem proroka, gdyż pasterzem jestem ja i skubiącym sykomory.",
      "A wziął mnie Jahwe spoza trzody i rzekł do mnie Jahwe: „Idź prorokować do ludu mego, Izraela”.",
      "A teraz słuchaj słowa Jahwe ty, który mówisz: „Nie prorokuj przeciwko Izraelowi i nie cedź słów przeciwko domowi Izaaka”.",
      "Dlatego to rzekł Jahwe: „Żona twoja w mieście dopuści się nierządu, a synowie twoi i córki od miecza padną, ziemia zaś twoja sznurem podzielona zostanie, i ty na ziemi nieczystej będziesz umierał, a Izrael wygnany zostanie do niewoli z ziemi swojej”."
    ],
    [
      "Tak ukazał mi Adonai-Jahwe: A oto kosz owoców letnich.",
      "Wówczas rzekł: „Co ty widzisz, Amosie?” I odpowiedziałem: „Kosz owoców letnich”. Wtedy rzekł Jahwe do mnie: „Przyszedł kres dla ludu mego, Izraela — już więcej nie przepuszczę mu”.",
      "„I jękami będą śpiewy świątyni w owym dniu” — Wyrocznia Adonai-Jahwe. Wiele trupów. — Na każdym miejscu zalega cisza.",
      "Słuchajcie tego wy, co dręczycie ubogiego, i wyniszczacie biednych ziemi,",
      "którzy mówicie: „Kiedyż minie nów, a będziemy handlowali zbożem, i szabat, a otworzymy spichlerz i pośladem zboża będziemy handlować” — pomniejszający efę, a zwiększający sykl i fałszujący wagi dla oszustwa,",
      "kupujący za srebro nędzarzy i ubogiego za parę sandałów.",
      "Poprzysiągł Jahwe przeciw pysze Jakuba: „Nie zapomnę nigdy wszystkich uczynków waszych!”",
      "Czyż z powodu tego nie zadrży ziemia i będzie płakać każdy mieszkający na niej, i będzie podnosić się jak Nil cała i będzie wstrząsać się, i opadać jak rzeka Egiptu.",
      "„I stanie się w owym dniu — Wyrocznia Adonai-Jahwe: Sprawię, że zajdzie słońce w południe i sprowadzę mrok na ziemię w dzień jasny.",
      "I zamienię święta wasze w smutek, a wszystkie pieśni wasze w lament żałobny, i włożę na wszystkie biodra wór, a na każdą głowę łysinę! I uczynię to jak żałobę po jedynaku, a koniec jego jak dzień goryczy”.",
      "„Oto nadchodzą dni — Wyrocznia Adonai-Jahwe — a ześlę głód na ziemię, nie głód chleba ani pragnienie wody, lecz słuchania słów Jahwe.",
      "I powloką się od morza do morza i z północy na wschód, błąkać się będą z miejsca na miejsce szukając słowa Jahwe, a nie znajdą”.",
      "W dzień ów, omdlewać będą z pragnienia piękne dziewice i młodzieńcy,",
      "co przysięgają na grzech Samarii i mówią: „Żyje Bóg twój, Danie!” oraz: „Żyje droga Beerszeba!” — i upadną, i nie podniosą się więcej."
    ],
    [
      "Widziałem Adonai. Stał przy ołtarzu i rzekł: „Uderz w głowicę, a zadrżą wiązania, i roztrzaskaj je na głowę ich wszystkich, a pozostałych z nich mieczem pobiję; nie ucieknie z nich żaden, który będzie uciekać, ani się nie uratuje z nich żaden, który będzie się ratować.",
      "Jeżeli wedrą się do Szeolu, stamtąd ich ręka moja wydobędzie, a jeżeli wzniosą się na niebiosa, stamtąd ściągnę ich w dół.",
      "A jeżeli ukryją się na szczycie Karmelu, stamtąd wyśledzę i pochwycę ich, a jeśli zatają się sprzed oczu moich w głębinie morza, stamtąd nakażę wężowi, i będzie ich kąsał.",
      "A jeśli pójdą w niewolę przed wrogami swoimi, tam rozkażę mieczowi, i pozabija ich, a zwrócę oczy moje na nich ku złemu, a nie ku dobremu”.",
      "Wszak Adonai — to Jahwe Zastępów, który dotyka ziemi, a chwieje się, i boleją wszyscy mieszkańcy na niej, ona zaś podnosi się cała jak rzeka, i opada jak rzeka Egiptu.",
      "Który buduje w niebiosach tron swój, a wiązania jego nad ziemią zakłada, który woła do wód morza i rozlewa je po powierzchni ziemi — Jahwe imię Jego.",
      "„Czyż nie jesteście jako synowie Kuszytów dla mnie, wy, synowie Izraela?” — Wyrocznia Jahwe — „Czyż Izraela nie wyprowadziłem z ziemi Egiptu, a Filistynów z Kaftor i Aramajczyków z Kir?”",
      "Oto oczy Adonai-Jahwe przeciw królestwu grzesznemu: „I wytępię je z powierzchni ziemi, wszakże nie wytępię doszczętnie domu Jakuba” — Wyrocznia Jahwe.",
      "„Bo oto ja wydaję rozkaz i roztrząsnę wśród wszystkich narodów dom Izraela, tak jak roztrząsa się w rzeszocie, a nie spadnie ziarenko na ziemię.",
      "Od miecza pomrą grzesznicy mojego ludu, którzy mówią: „Nie przyjdzie i nie zaskoczy nas nieszczęście”.",
      "W owym dniu podniosę przybytek Dawida, który upadł, I zamuruję rysy jego, a ruiny jego podniosę i odbuduję go, jak za dni starodawnych,",
      "aby posiedli pozostałości Edomu i wszystkie narody, nad którymi wezwane będzie imię moje” — Wyrocznia Jahwe, który uczyni to.",
      "„Oto nadchodzą dni — mówi Jahwe — że przybliży się oracz do żniwiarza, a tłoczący winogrona do siejącego nasienia i góry rosić będą sokiem, a wszystkie pagórki opływać będą.",
      "I odmienię dolę ludu mego, Izraela: I odbudują miasta wyludnione i osiedlą się, zasadzą winnice i pić będą wino ich, i założą ogrody i jeść będą owoce ich.",
      "Wtedy zasadzę ich na ziemi ich, a nie będą wyrwani więcej z ziemi ich, którą dałem dla nich” — rzekł Jahwe, Bóg twój."
    ]
  ],
  [
    [
      "Widzenie Abdiasza. Tak rzekł Adonai Jahwe przeciw Edomowi. Wieść usłyszeliśmy od Jahwe, a posłaniec wysłany został do narodów: „Powstańcie! Podnieśmy się przeciwko niemu! Do boju!”",
      "„Spójrz! Oto małym uczyniłem cię wśród narodów. Wzgardzony jesteś ty ogromnie!",
      "A pycha serca twego zwiodła ciebie, który mieszkasz w pieczarach skalnych, który na wysokości założyłeś siedzibę swoją, który mówisz w sercu swoim: „Któż mię strąci na ziemię?”",
      "Choćbyś się wzniósł jak orzeł, i choćbyś nawet między gwiazdami założył swoje gniazdo — stamtąd ja strącę ciebie”. — Wyrocznia Jahwe!",
      "„Jeśli złodzieje wtargną do ciebie albo rabusie w nocy, jakżeż bardzo zostaniesz złupiony! Czyż nie zrabują, ile tylko zdołają? Jeśli winobrańcy przyjdą do ciebie, czyż zostawią cokolwiek?",
      "Jakżeż przeszukany został Ezaw; przetrząśnięte zostały ich tajemne skarbce!",
      "Aż do granicy pędzić cię będą! Wszyscy sprzymierzeńcy twoi cię zwiodą! Oszukają cię przyjaciele twoi! Ci, którzy jedzą chleb twój, zastawią sidła pod nogi twoje! — „Nie ma zrozumienia w nim!”",
      "„Czyż nie stanie się w owym dniu — wyrocznia Jahwe — że wygubię mądrych z Edomu i zrozumienie z góry Ezawa?",
      "I porażeni zostaną mocarze twoi, o Teman! Albowiem wycięty zostanie [wszelki] człowiek z góry Ezawa z powodu zbrodni.",
      "Z powodu gwałtu wobec brata twego Jakuba okryje cię hańba i wycięty zostaniesz na wieki!",
      "W dniu, kiedy ty stanąłeś przeciwko [niemu], w dniu, kiedy w niewolę brali wrogowie wojska jego, a cudzoziemcy wkraczali w jego bramy i o Jerozolimę los rzucali — także ty byłeś jako jeden z nich!",
      "Nie ciesz się widokiem brata twego w dzień jego nieszczęścia! I nie wyśmiewaj się z synów Judy w dzień ich upadku! I nie wynoś się ustami twymi w dzień ucisku!",
      "Nie wdzieraj się w bramę ludu mojego w dzień klęski ich! Nie ciesz się, także ty, widokiem jego nieszczęścia w dzień jego klęski! I nie wyciągaj rąk po jego bogactwa w dzień klęski jego!",
      "I nie stawaj na rozstaju dróg dla wygubienia ocalonych jego! Ani nie wydawaj pozostałych z niego przy życiu w dzień ucisku!",
      "Albowiem blisko jest dzień Jahwe przeciwko wszystkim narodom! Jako ty czyniłeś, tak uczyni tobie: uczynki twoje spadną na głowę twoją!",
      "Albowiem jak wy piliście na górze świętej mojej, tak pić będą wszystkie narody bez wytchnienia. I pić będą i wyliżą do dna, i będą jak gdyby nie były!",
      "Lecz na górze Syjon będzie ocalenie i będzie ona święta, a dom Jakuba posiądzie tych, którzy go złupili.",
      "I stanie się dom Jakuba ogniem, a dom Józefa płomieniem, dom zaś Ezawa słomą. I rozpalą się przeciwko nim i pożrą ich, a nie pozostanie nawet szczątku z domu Ezawa — gdyż Jahwe powiedział!",
      "I posiądą Negeb, górę Ezawa, i Szefelę, kraj Filistynów, i posiądą ziemie Efraima i ziemie Samarii, a Beniamin [posiądzie] Gilead.",
      "A wygnańcy tego wojska z synów Izraela posiądą Kanaan aż do Sarepty. Wygnańcy zaś z Jerozolimy, którzy przebywają w Sefarad, posiądą miasta Negebu.",
      "I wkroczą zwycięzcy na górę Syjon, aby sądzić górę Ezawa. I będzie dla Jahwe królestwo!"
    ]
  ],
  [
    [
      "Słowo Jahwe oznajmiło Jonaszowi, synowi Amittaja, następujące polecenie:",
      "„Wstań i idź do Niniwy, miasta bardzo wielkiego; tam ogłoś, że ich nieprawość dotarła przed moje oblicze”.",
      "Lecz Jonasz wstał, aby uciec od wzroku Jahwe do Tarsis. Zszedł więc do Jaffy, gdzie znalazł statek odpływający do Tarsis, zapłacił należną cenę i zajął na nim miejsce, aby odpłynąć z nimi do Tarsis, daleko od Jahwe.",
      "Tymczasem Jahwe zesłał na morze gwałtowny wiatr. Powstała więc wielka burza morska i statkowi zagroziło niebezpieczeństwo rozbicia.",
      "Żeglarze przerazili się, a każdy wzywał swoje bóstwo. Wyrzucali też do morza przedmioty, które znajdowały się na statku, aby bez nich stał się on lżejszy. A Jonasz zszedł do wnętrza statku, położył się i twardo zasnął.",
      "Wtedy przystąpił do niego dowódca żeglarzy i rzekł mu: „Jak ty możesz spać! Wstawaj, wołaj do swojego Boga! Może właśnie ten Bóg wspomni na nas i nie zginiemy”.",
      "I mówili jeden do drugiego: „Chodźcie, rzucimy losy i dowiemy się, z czyjego powodu spotkało nas to nieszczęście”. Rzucili losy — a los padł na Jonasza.",
      "Zwrócili się więc do niego: „Powiedz nam, z jakiego powodu spotkało nas to nieszczęście? Czym ty się zajmujesz i skąd przybyłeś? Jaka jest twoja ojczyzna i z jakiego narodu pochodzisz?”",
      "A on im odpowiedział: „Jestem Hebrajczykiem, czczę Jahwe, Boga nieba, który uczynił i morze, i ląd”.",
      "Wówczas trwoga wielka padła na tych ludzi. Rzekli też do niego: „Coś ty uczynił?” — Albowiem mężowie wiedzieli, że on ucieka od Jahwe, ponieważ im to opowiedział.",
      "W końcu zapytali go: „Jak mamy względem ciebie postąpić, aby morze przestało nam zagrażać?” Morze bowiem burzyło się coraz bardziej.",
      "I odpowiedział im: „Podnieście mnie i wyrzućcie mnie do morza, a morze przestanie wam zagrażać. Ja bowiem doszedłem do wniosku, że to właśnie z mojego powodu przyszła na was ta gwałtowna burza”.",
      "Mężowie ci jednak wiosłowali, aby dobić do lądu; lecz nie mogli, ponieważ morze coraz gwałtowniej burzyło się przeciwko nim.",
      "Wołali więc do Jahwe mówiąc: „O, Jahwe! Nie daj nam, prosimy, zginąć z powodu życia tego człowieka! Nie obciążaj nas niewinną krwią! Ty bowiem jesteś Jahwe! Uczyniłeś tak, jak sam chciałeś!”",
      "Następnie pochwycili Jonasza i wyrzucili go do morza — wówczas morze przestało się srożyć.",
      "Mężów zaś opanowała wielka bojaźń wobec Jahwe. Złożyli więc dla Jahwe ofiarę i poczynili śluby.",
      "A Jahwe nasłał wielką rybę, aby połknęła Jonasza. We wnętrzu tej ryby przebywał Jonasz trzy dni i trzy noce."
    ],
    [
      "I modlił się Jonasz z wnętrza ryby do Jahwe, swojego Boga.",
      "Mówił: Z ucisku mojego wołałem do Jahwe, a On mnie wysłuchał. Z głębi Szeolu wzywałem pomocy, Ty zaś usłyszałeś mój głos!",
      "Wrzuciłeś mnie w głębiny, w środek morza, i pochwycił mnie nurt; wszystkie Twoje bałwany i Twoje fale przepłynęły nade mną.",
      "Wtedy pomyślałem: Usunięty zostałem sprzed oczu Twoich; jeszcze tylko będę mógł spoglądać w stronę Twojego świętego przybytku.",
      "Wody zalały mnie aż po gardło, pochłonęła mnie głębia, głowę moją oplotło sitowie.",
      "Zstąpiłem aż do fundamentów gór; zawory ziemi zamknęły się nade mną na zawsze. Ty jednak wyprowadziłeś z przepaści życie moje, o Jahwe, Boże mój!",
      "W udręce mojego ducha pamiętałem o Jahwe. I unosiła się modlitwa moja do Ciebie, do Twojego świętego przybytku.",
      "Ci, którzy czczą złudne nicości, odłączają się od Tego, który jest dla nich łaskawy.",
      "Ja zaś wraz z hymnem dziękczynnym złożę Ci ofiarę, a co ślubowałem, wypełnię. Tylko u Jahwe jest zbawienie!",
      "Wtedy Jahwe dał znak rybie, a ona wyrzuciła Jonasza na brzeg."
    ],
    [
      "Słowo Jahwe oznajmiło Jonaszowi po raz drugi następujące polecenie:",
      "„Wstań i idź do Niniwy, miasta bardzo wielkiego, i ogłoś jej zapowiedź, którą ci zleciłem”.",
      "Wstał więc Jonasz i zgodnie z nakazem Jahwe udał się do Niniwy. Niniwa rzeczywiście była miastem ogromnym: na trzy dni pieszej drogi.",
      "Jonasz zaczął więc iść przez miasto jeden dzień drogi i przepowiadał i wołał: „Jeszcze tylko czterdzieści dni, a Niniwa zostanie zburzona!”",
      "I uwierzyli ludzie Niniwy Bogu; ogłosili więc post, i wszyscy, od największego do najmniejszego, przyoblekli szaty pokutne.",
      "Sprawa ta doszła też do króla Niniwy. A on wstał ze swego tronu, zdjął z siebie swój płaszcz, włożył szatę pokutną i usiadł na popiele.",
      "Równocześnie wydał następujące zarządzenie: „Z rozkazu króla i jego dostojników nakazuje się Niniwie, co następuje: Ludzie i zwierzęta, bydło oraz trzoda niech nic nie jedzą, niech się nie pasą ani nie piją wody.",
      "I ludzie, i zwierzęta przywdzieją szaty pokutne i niech wszyscy żarliwie wołają do Boga, a każdy niech się odwróci od swojej złej drogi i od krzywdy, która przylgnęła do jego rąk.",
      "A kto wie, może wówczas rozmyśli się i zlituje Bóg, może cofnie ogrom swojego gniewu i nie zginiemy”.",
      "A Bóg rzeczywiście wejrzał na ich uczynki: na to, że odwrócili się od swojej złej drogi. Ulitował się więc Bóg nad nieszczęściem, które według własnej zapowiedzi miał na nich zesłać, i nie uczynił tego."
    ],
    [
      "Jonaszowi bardzo się to nie podobało, i zasmucił się.",
      "Modlił się tedy do Jahwe i mówił: „O, Jahwe! Czyż nie dzieje się to, o czym myślałem będąc jeszcze w ojczyźnie mojej? Dlatego spieszyłem się, by uciec do Tarsis, ponieważ wiedziałem, że Ty jesteś Bogiem łaskawym i miłosiernym, łagodnym i litującym się nad nieszczęściem,",
      "Teraz więc, o Jahwe, zabierz, proszę, duszę moją ode mnie; dla mnie bowiem lepszą jest śmierć niż życie!”",
      "Jahwe zaś rzekł: „Smutek twój rzeczywiście jest słuszny!”",
      "Jonasz tedy wyszedł z miasta i zatrzymał się po wschodniej jego stronie. Tu zbudował sobie osłonę i usiadł pod nią w cieniu, aby obserwować, co się będzie działo w mieście.",
      "Sam też Jahwe Bóg postarał się o krzew rycynusowy: wyrósł on ponad Jonasza, by rzucać cień na jego głowę i ulżyć mu w jego strapieniu. Krzew rycynusowy rzeczywiście sprawił Jonaszowi wielką radość.",
      "Lecz następnego dnia o wschodzie zorzy nasłał Bóg robaka. Uszkodził on krzew rycynusowy, tak że usechł.",
      "Gdy wzeszło słońce zesłał Bóg gorący, duszny wiatr, a słońce paliło głowę Jonasza. Opadł więc z sił i zapragnął dla siebie śmierci. Mówił: „Dla mnie lepszą jest śmierć niż życie!”",
      "Wtedy rzekł Bóg do Jonasza: „”Czy twój smutek z powodu krzewu rycynusowego jest słuszny?” On zaś odpowiedział: „Słuszny jest mój smutek z pragnieniem śmierci!”",
      "A Jahwe powiedział: „Tobie żal krzewu rycynusowego, około którego nie pracowałeś ani nie troszczyłeś się o jego wzrost — powstał on w ciągu nocy i w ciągu nocy zginął.",
      "Ja natomiast miałbym nie żałować Niniwy, miasta bardzo wielkiego, gdzie znajduje się więcej niż sto dwadzieścia tysięcy ludzi, którzy nie rozróżniają swej prawicy od swej lewicy, a także mnóstwo zwierząt?”"
    ]
  ],
  [
    [
      "Słowo Jahwe, skierowane do Micheasza z Moreszet za czasów Jotama, Achaza i Ezechiasza, królów judzkich, w wizji o Samarii i Jeruzalem.",
      "Słuchajcie, wszystkie narody, wsłuchuj się, ziemio, i to, co ją napełnia! Niech Jahwe przeciw wam będzie świadkiem, Pan z pałacu swego świętego!",
      "Bo oto Jahwe wychodzi ze swego przybytku, zstąpi i deptać będzie po wyniosłościach ziemi.",
      "Stopnieją pod Nim góry, rozdzielą się doliny, jak wosk przed ogniem, jak wody rozlane po stoku.",
      "Za przestępstwo Jakuba wszystko to i za grzechy domu Judy. Kto przestępstwem Jakuba? Czy nie Samaria? A kto wyniosłościami Judy? Czy nie Jeruzalem?",
      "„Przeto uczynię Samarię rumowiskiem na polu, miejscem pod uprawę winnicy; kamienie jej stoczę w dolinę i obnażę jej fundamenty.",
      "Wszystkie jej posągi będą potłuczone i wszystkie jej zapłaty w ogniu spalone. Wszystkie jej bożki rozbiję w gruzy, bo z zapłaty nierządnicy są zgromadzone i na zapłatę nierządnicy się obrócą”.",
      "Przeto zawodzić będę i lamentować, chodzić boso i nago; uczynię zawodzenie jak szakale i lament jak strusie.",
      "Bo rana jej jest nieuleczalna; ach, przychodzi aż do Judy, dosięga bramy ludu mego, aż do Jeruzalem!",
      "W Gat nie ogłaszajcie, w Akko nie płaczcie! W Bet-Leafra tarzajcie się w prochu!",
      "Uchodź, mieszkanko Szafiru, w haniebnej nagości; mieszkanka Saananu nie wyjdzie, żałoba w Bet-Esel pozbawi was schronienia!",
      "Jak może oczekiwać szczęścia mieszkanka Marotu, skoro zstępuje nieszczęście od Jahwe do bramy Jeruzalem!",
      "Zaprzęgaj rumaki do wozu, mieszkanko Lakisz, któraś była początkiem grzechu dla córki Syjonu, bo w tobie znalezione są występki Izraela!",
      "Przeto dasz wiano dla Moreszet-Gat, Bet-Akzib będzie omamieniem dla królów izraelskich.",
      "Zdobywcę sprowadzę także na ciebie, mieszkanko Mareszy; aż do Adullam przybędzie chwała Izraela!",
      "Wyrywaj włosy i zgól je nad dziećmi — twoją radością; rozszerz łysinę jak sęp, bo pójdą w niewolę daleko od ciebie!"
    ],
    [
      "Biada tym, którzy planują nieprawość i obmyślają zło na swych łożach! Gdy świta poranek, wykonują je, bo jest ono w mocy ich rąk.",
      "Gdy pożądają pól, zagarniają je, gdy domów — to je zabierają; biorą w niewolę męża wraz z jego domem, człowieka z jego dziedzictwem.",
      "Przeto tak oświadcza Jahwe: „Oto ja zamierzam przeciw temu pokoleniu niedolę, od której nie uchylicie waszych karków i nie będziecie dumnie chodzić, bo będzie to czas nieszczęścia.",
      "Owego dnia wygłoszą o Was przypowieść, będą płakać, lamentować, mówiąc: „Jesteśmy ograbieni z wszystkiego! Może zamienił dział ludu mego? Jak mógł mnie usunąć, grabieżcy przydzielić pola nasze?”",
      "Przeto nie będziecie mieć nikogo, kto by rzucał sznurem na dział w zgromadzeniu Jahwe”.",
      "„Nie przepowiadajcie! Niech przepowiadają oni! Nigdy nie będą przepowiadać w ten sposób: „Sromota nie będzie oddalona”.",
      "Czyż miałby być przeklęty dom Jakuba? Czy skory do gniewu jest duch Jahwe? Czy takie Jego postępowanie? Czyż słowa Jego nie są życzliwe dla ludu swego izraelskiego?”",
      "Lecz wy jesteście wrogami mego ludu, powstajecie przeciwko miłującym pokój; wyrywacie płaszcz spokojnym przechodniom, którzy czują odrazę do walki.",
      "Niewiasty ludu mego wyrzucacie z ich przytulnych domów; dzieciom, ich odbieracie chwałę moją na zawsze.",
      "Wstańcie i uchodźcie! Nie ta bowiem jest miejscem spoczynku! Z powodu nieczystości będziecie zniszczeni zniszczeniem bolesnym.",
      "Jeżeli człowiek żyjący próżnością i fałszem, kłamie: „Będę ci przepowiadał o winie i trunkach”, ten staje się prorokiem tego ludu.",
      "Zaprawdę zgromadzę ciebie całego, Jakubie! Zbiorę w jedno Resztę Izraela, umieszczę go razem, jak owce w ogrodzeniu, jak trzodę w środku pastwiska, i będzie gwarno z powodu mnóstwa ludzi.",
      "Wystąpi przewodnik przed nimi, przebiją, a przejdą bramę i wyjdą przez nią; i ich król pójdzie przed nimi, Jahwe na ich czele."
    ],
    [
      "Potem rzekłem: Słuchajcie, proszę, książęta Jakuba i wodzowie domu Izraela! Czy nie waszą jest rzeczą znać sprawiedliwość?",
      "Wy, którzy macie w nienawiści dobro, a miłujecie zło, którzy zdzieracie z nich skórę, a ciało ich aż do kości!",
      "Bo ci, którzy jedzą ciało ludu mego i skórę z niego zdzierają, a kości mu łamią i tną na kawałki, jak do garnka, jak mięso we wnętrzu kotła,",
      "wołać będą wówczas do Jahwe, ale im nie odpowie, lecz zakryje wtedy oblicze swe przed nimi za występki, które popełnili.",
      "Tak mówi Jahwe przeciw prorokom, którzy zwodzą lud mój: „Ci, gdy mają pełno w zębach, głoszą pokój, a jeśli ktoś nic nie włoży w ich usta, ogłaszają wojnę przeciw niemu”.",
      "Przeto noc będzie dla was bez widzenia i ciemność dla was bez wieszczby; zajdzie słońce na prorokami i zaćmi się dzień nad nimi.",
      "Zawstydzą się wtedy widzący, wieszczkowie się zarumienią i zasłonią wszyscy swe twarze, bo nie będzie Bożej odpowiedzi.",
      "Ja zaś zaprawdę pełen jestem mocy ducha Jahwe, sprawiedliwości i męstwa, abym ogłaszał Jakubowi jego występki, grzech jego — Izraelowi.",
      "Słuchajcież tego, książęta domu Jakuba i wodzowie domu Izraela! Wy, którzy brzydzicie się sprawiedliwością i przekręcacie wszystko, co proste!",
      "Wy, którzy krwią budujecie Syjon, a nieprawością — Jeruzalem!",
      "Książęta jego sądzą za podarunki, kapłani jego za zapłatę rozstrzygają, prorocy jego wieszczą za pieniądze, powołują się jednak na Jahwe, mówiąc: „Czyż Jahwe nie jest wśród nas? Nie spadnie na nas nieszczęście”.",
      "Przeto z powodu was Syjon jak pole będzie zorany, Jeruzalem rumowiskiem się stanie, a góra świątyni — szczytem zalesionym."
    ],
    [
      "I stanie się w ostateczne dni, że będzie utwierdzona góra domu Jahwe na wierzchu gór; a wyniosła będzie ona ponad pagórki. I ludy do niej popłyną,",
      "będą iść liczne narody, mówiąc: „Pójdźmy, wstąpmy na górę Jahwe, do domu Boga Jakuba! Niech nas nauczy dróg swoich, abyśmy chodzili Jego ścieżkami!” Bo z Syjonu wyjdzie nauka i słowo Jahwe z Jeruzalem.",
      "Będzie wymierzał sprawiedliwość między licznymi ludami i rozsądzał narody potężne, odległe. I przekują miecze swe na lemiesze, a włócznie swoje na sierpy. Nie podniesie naród przeciw narodowi miecza, ani się więcej sposobić nie będą ku wojnie.",
      "Lecz każdy będzie siadywał pod swoją winoroślą i pod swym drzewem figowym. Nie będzie nikogo, kto by niepokoił, bo usta Jahwe Zastępów przemówiły.",
      "Choćby wszystkie ludy chodziły, każdy w imię boga swego, my jednak chodzić będziemy w imię Jahwe, Boga naszego, zawsze i na wieki.",
      "„Owego dnia — wyrocznia Jahwe — zbiorę chromych, zgromadzę wygnańców i tych, których utrapiłem.",
      "Chromych uczynię Resztą [zdrową], a wyrzutków narodem mocnym. I będzie królował Jahwe nad nimi na górze Syjon, odtąd i aż na zawsze.",
      "A ty, Wieżo Trzody, Ostojo córki Syjonu, do ciebie dawna władza powróci, królowanie do córki Jeruzalem.",
      "Czemu teraz tak szlochasz? Czy nie ma króla u ciebie, albo zginęli twoi doradcy, że chwycił cię ból jak rodzącą?",
      "Wij się z bólu i jęcz, jak rodząca, córko Syjonu, bo teraz musisz wyjść z miasta i w polu zamieszkać. Pójdziesz aż do Babilonu, tam będziesz ocalona, tam cię odkupi Jahwe z ręki twych nieprzyjaciół.",
      "Zebrało się teraz przeciw tobie narodów wiele, które mówią: „Niech będzie zbezczeszczona, niech się nasycą oczy nasze ruiną Syjonu!”",
      "Ale one nie znają zamiarów Jahwe, planów Jego nie pojmują, że On je zgromadził jak snopy na klepisku.",
      "Wstań a młóć, córko syjońska, Bo róg twój uczynię z żelaza, a kopyta twoje zrobię z brązu i zmiażdżysz ludy mnogie; złożysz ich łupy w ofierze dla Jahwe i bogactwa ich Panu wszystkiej ziemi."
    ],
    [
      "Teraz zbieraj się w bandy, córko band! Oblężenie przeciw nam zgotowano, rózgą bić będą w policzek sędziego Izraela.",
      "A ty, Betlejem Efrata, najmniejsze jesteś wśród plemion judzkich! Z ciebie mi wyjdzie Ten, który będzie panował w Izraelu, a pochodzenie Jego od początku, od dni wieczności.",
      "Przeto [Jahwe] wyda ich aż do czasu, kiedy mająca porodzić, porodzi. Wtedy reszta braci Jego powróci do synów Izraela.",
      "I powstanie, a paść będzie mocą Jahwe, w majestacie imienia Jahwe, Boga swego. Osiądą wtedy, bo odtąd rozciągnie swą potęgę aż do krańców ziemi.",
      "A Ten będzie pokojem. Asyria, jeśli wtargnie do kraju naszego, jeśli stąpać będzie po naszej ziemi, wzbudzimy przeciw niej siedmiu pasterzy i ośmiu książąt ludu.",
      "I będą paść kraj Asyrii mieczem, a kraj Nimroda pałaszem. Tak ocali nas od Asyrii, gdy ona wtargnie do kraju naszego, gdy stąpać będzie w naszych granicach.",
      "Naonczas będzie Reszta Jakubowa wśród wielu ludów, jak rosa [zesłana] przez Jahwe, jak obfity deszcz na trawę, która nie pokłada nadziei w człowieku ani się na synów ludzkich nie ogląda.",
      "Wówczas będzie Reszta Jakuba między narodami, wśród wielu ludów, jak lew między zwierzętami lasu, jak lwiątko między trzodami owiec, co, gdy przychodzi, tratuje i rozdziera, a nie ma takiego, kto by wyrwał.",
      "Ręka twoja zatriumfuje nad twymi wrogami i wszyscy nieprzyjaciele twoi będą wycięci.",
      "„I stanie się owego dnia — wyrocznia Jahwe — wytracę konie twoje spośród ciebie i zniszczę twe wozy.",
      "Obrócę w gruzy miasta twego kraju i zburzę wszystkie twoje twierdze.",
      "Odejmę czarodziejstwa z twej ręki, i wieszczbiarzy już w tobie nie będzie.",
      "Wytracę spośród ciebie rzeźby twoje i stele, i nie będziesz się więcej kłaniać dziełom swych rąk.",
      "Powyrywam pnie twoje święte spośród ciebie i wyniszczę twoje posągi.",
      "Tak w gniewie i uniesieniu dokonam pomsty nad narodami, które nie były posłuszne”."
    ],
    [
      "Słuchajcie, proszę, tego, co Jahwe powiedział: „Stań, prawuj się wobec gór, niech słuchają pagórki twego głosu!”",
      "Słuchajcie, góry, sporu Jahwe, nakłońcie uszu, ziemi posady! Oto Jahwe ma spór ze swym ludem, z Izraelem prawować się będzie.",
      "„Ludu mój, cóżem ci uczynił? W czym ci się uprzykrzyłem? Odpowiedz mi!",
      "Otom cię wywiódł z ziemi egipskiej, z domu niewoli wybawiłem cię i posłałem przed obliczem twoim Mojżesza, Aarona i Miriam!",
      "Ludu mój, wspomnij, proszę, co zamierzał Balak, król Moabu, a co mu odpowiedział Balaam, syn Beora. Co było od Szittim do Gilgal, żebyś poznał zbawcze dzieła Jahwe!”",
      "Z czym stanę przed Jahwe i pokłonię się Bogu wysokiemu? Czy stanę przed nim z ofiarą całopalną, z cielętami rocznymi?",
      "Czy Jahwe zadowoli się tysiącami baranów, dziesiątkami tysięcy potoków oliwy? Czy trzeba, bym wydał pierworodnego mego za występek mój, owoc łona mego za grzechy mojej duszy?",
      "Powiedziano ci, człowiecze, co jest dobre. I czego żąda Jahwe od ciebie, jeśli nie pełnienia sprawiedliwości, umiłowania życzliwości i pokornego z Bogiem twoim obcowania?",
      "Głos Jahwe woła do miasta, „A mądrością jest bać się imienia Twojego”: Słuchajcie rózgi i Tego, co ją ustanowił.",
      "„Czy mogę dłużej znosić skarby nieprawości i miarę szczupłą, godną potępienia?",
      "Czy mogę usprawiedliwić szale niegodziwe, a w worku fałszywe ciężarki,",
      "przez które bogacze jego pełni są nieprawości, a mieszkańcy jego wypowiadają kłamstwa i język w ich ustach jest zdradliwy?",
      "Ja sam więc zacząłem cię chłostać, pustoszyć ciebie za twoje grzechy.",
      "Będziesz jadł, lecz się nie nasycisz, bo czczość będzie w twoich wnętrznościach. Będziesz unosił, ale nie zdołasz ocalić, a co ocalisz, dam pod miecz.",
      "Będziesz siał, lecz żąć nie będziesz; będziesz wytłaczał oliwę, lecz oliwą się nie namaścisz, będziesz wyciskał moszcz, lecz nie będziesz pił wina.",
      "Przestrzegałeś ustaw Omriego i wszelkich praktyk domu Achaba. Postępowaliście według ich rad, żebym cię oddał na spustoszenie, a mieszkańców jego na pośmiewisko, żebyście ponieśli hańbę mego ludu”."
    ],
    [
      "Biada mi, żem się stał jak pokłosie w lecie, jak resztki po winobraniu: nie ma grona do zjedzenia ani świeżej figi, której łaknie moja dusza.",
      "Wyginął z ziemi pobożny, prawego nie ma między ludźmi; wszyscy bez wyjątku na krew czyhają, jeden na drugiego sieć zastawia.",
      "Do złego — choćby obu rękoma; do czynienia dobrze książę żąda złota, sędzia podarunku, dostojnik według swego upodobania rozstrzyga, i sprawę wykręcają.",
      "Najlepszy z nich jak cierń, najsprawiedliwszy z nich jak płot kolczasty. Dzień stróżów twoich, nawiedzenia twego nadszedł, teraz padnie na nich popłoch.",
      "Nie ufajcie przyjacielowi, nie zawierzajcie powiernikowi; nawet przed tą, która spoczywa na twoim łonie, strzeż wrót twoich ust.",
      "Bo syn znieważa ojca, córka powstaje na swoją matkę, synowa na swoją teściową: nieprzyjaciółmi człowieka jego domownicy.",
      "Atoli ja wypatrywać będę Jahwe, wyczekiwać na Boga zbawienia mojego: Bóg mój mnie wysłucha.",
      "Nie wesel się nade mną, nieprzyjaciółko moja! Choć upadłem, powstanę, choć siedzę w ciemnościach, Jahwe jest światłością moją.",
      "Gniew Jahwe muszę znieść, bom zgrzeszył przeciw Niemu, aż rozsądzi moją sprawę i przywróci mi prawo; wywiedzie mnie na światło, i będę oglądał zbawcze Jego dzieła.",
      "Gdy to ujrzy nieprzyjaciółka moja, wstydem się okryje, która mówiła do mnie: „Gdzie jest Jahwe, Bóg twój?” Oczy moje będą na nią patrzeć: teraz będzie podeptana jak błoto uliczne.",
      "Oto dzień odbudowy twych murów! Owego dnia granica [twoja] się rozciągnie.",
      "Owego dnia aż do ciebie przyjdą: od Asyrii aż po Egipt i od Tyru aż po Rzekę, i od morza do morza, i od góry do góry.",
      "Lecz ziemia będzie na spustoszenie z powodu jej mieszkańców, dla owoców ich postępków.",
      "Paś lud Twój laską Twoją trzodę dziedzictwa Twego, co mieszka samotnie w lesie — wpośród ogrodów. Niech wypasają Baszan i Gilead, jak za dawnych czasów.",
      "Jak za dni Twego wyjścia z ziemi egipskiej, ukaż nam dziwy!",
      "Ujrzą tedy narody i będą zawstydzone mimo całej potęgi swojej; położą rękę na usta, uszy ich będą głuche.",
      "Proch lizać będą jak wąż, jak płazy ziemi; wyjdą dygocąc z jam swoich przed Jahwe, Boga naszego, drżeć i bać się będą przed Tobą.",
      "Któryż Bóg podobny Tobie, który oddalasz nieprawość, odpuszczasz występek Reszcie dziedzictwa Twego? Nie żywi On gniewu na zawsze, bo upodobał sobie miłosierdzie.",
      "Ulituje się znowu nad nami, wymaże nasze nieprawości i wrzuci w głębokości morskie wszystkie nasze grzechy.",
      "Okażesz wierność Jakubowi, miłosierdzie Abrahamowi, co poprzysiągłeś ojcom naszym od najdawniejszych czasów."
    ]
  ],
  [
    [
      "Wyrocznia o Niniwie. Księga widzenia Nahuma z Elqosz.",
      "Bóg Jahwe zazdrosny jest i mściwy, mściwy jest Jahwe i władca gniewny. Mści się Jahwe nad przeciwnikami swymi, chowa gniew dla wrogów swoich.",
      "Jahwe jest cierpliwy, ale wielkiej mocy, Jahwe nie przepuści bezkarnie. W burzy i nawałnicy jest Jego droga, a obłok pyłem Jego kroków.",
      "Gromiąc morze w ląd je obraca i wszystkie rzeki wysusza. Więdnie Baszan i Karmel, więdnie kwiecie Libanu.",
      "Trzęsą się przed Nim góry, chwieją pagórki. Opustoszała ziemia od oblicza Jego, świat i wszystko, co mieszka na nim.",
      "Przed obliczem zagniewania Jego któż się ostoi? Kto wytrzyma żar zapalczywości Jego? Oburzenie Jego wylało się jak ogień, skały rozpadły się przed Nim.",
      "Dobry jest Jahwe [dla swych wiernych] On ostoją w dniu utrapienia. Zna tych, co pokładają nadzieję w Nim,",
      "gdy nawiedza powódź. Wyniszczy do szczętu tych, co powstają przeciw Niemu, nieprzyjaciół swoich ciemnością ścigać będzie.",
      "Cóż wy mniemacie o Jahwe? On sam wyniszczy do szczętu! Utrapienie drugi raz nie powstanie!",
      "Będą bowiem jak ciernie splątane i jak pijacy, gdy piją; będą strawieni jak wyschłe ściernisko.",
      "Z ciebie wyszedł ten, który obmyślał zło przeciw Jahwe, doradca Belial.",
      "Tak mówi Jahwe: „Chociaż są wyborowi i tak bardzo liczni, jednak zostaną wycięci i przeminą. Upokorzyłem ciebie, więcej cię upokarzać nie będę.",
      "A teraz skruszę jarzmo jego na tobie i więzy twoje potargam”.",
      "O tobie zaś zarządza Jahwe: „Nie będzie więcej potomstwa z imienia twego; ze świątyni bogów twoich powycinam rzeźby i posągi. Zgotuję grób twój, boś jest podły”.",
      "Oto na górach stopy radosnego herolda zwiastującego pokój! Święć, Judo, święta twoje, wypełniaj śluby twoje, bo już więcej Belial nie wkroczy do ciebie, zniszczony do szczętu!"
    ],
    [
      "Rozproszyciel nadciąga przeciw tobie. Pilnuj twierdzy! Strzeż drogi! Wzmocnij biodra! Zbierz wszystkie siły!",
      "Zaprawdę, Jahwe przywróci winnicę Jakuba jak winnicę Izraela, bo ograbili je grabieżcy i latorośle ich zniszczyli.",
      "Tarcza rycerzy jego czerwona, mocarze okryci szkarłatem, pojazdy w blasku od spiżu w dniu swego pogotowia; już się jeźdźcy pochylają.",
      "Na ulicach szaleją pojazdy, zbiegają się na rynkach. Wygląd ich jak pochodnie, jak błyskawice śmigają.",
      "Wspomina swoich wyborowych; potykają się w swoim marszu, spieszą do jej muru i zgotowana jest osłona.",
      "Bramy rzek otwierają się i pałac topnieje.",
      "Zabrano, uprowadzono Panią do niewoli; jej służebnice wzdychają jakby głosem gołębic, bijąc się w piersi swoje.",
      "Niniwa stała się jak sadzawka, której wody się wylewają. Stójcie! Stójcie! Ale nikt się nie wraca.",
      "Rabujcie srebro, rabujcie złoto, bo nie masz końca dla skarbca! Mnóstwo wszelkich kosztowności!",
      "Pustka, opustoszałość i spustoszenie! Serce truchleje, drżą kolana, omdlałość w całych biodrach i twarze wszystkich pobladły!",
      "Gdzież jest legowisko lwów i owa jaskinia lwiąt, dokąd zachodził lew, lwica i szczenię lwie, a nie było, kto by zaniepokoił?",
      "Lew narozdzierał dość dla swych szczeniąt, i nadusił dla swych lwic. Napełnił jamy swe grabieżą, a legowiska swe łupem.",
      "Otom ja przeciw tobie! — Wyrocznia Jahwe Zastępów. Puszczę z dymem legowisko twoje, a miecz pożre lwięta twoje. Położę kres drapiestwu twemu na ziemi i więcej nie posłyszy się głosu posłów twoich."
    ],
    [
      "Biada [ci], miasto krwiożercze, całe w kłamstwie, pełne łupiestwa, wiecznie drapieżne!",
      "Trzask bicza i turkot kół! Konie w galopie i podskakujące wozy!",
      "Jazda szarżuje: błysk mieczów, blask włóczni! Mnóstwo rannych, stosy poległych: nie ma końca trupów, potykają się o ich ciała!",
      "To dla mnóstwa wszeteczeństw wszetecznicy wielce ponętnej, mistrzyni czarów, która sprzedaje narody wszeteczeństwy swymi i ludy swymi czarami.",
      "Otom Ja przeciw tobie! — Wyrocznia Jahwe Zastępów. Odkryję suknie twe na twarz twoją i ukażę narodom twoją nagość, a królestwom hańbę twoją.",
      "Rzucę na cię obrzydliwości, zniesławię cię i postawię jako widmo.",
      "Wówczas każdy, kto cię zobaczy, ucieknie od ciebie i rzecze: „O jak spustoszona jest Niniwa!” Któż jej zechce współczuć? Gdzież znajdę dla niej pocieszycieli?",
      "Czy lepsza jesteś od No-Amon, która osiadła wśród rzek — wody wokół niej — której osłoną było morze, od morza był jej mur?",
      "Etiopia była jej mocą i Egipt, i nie ma końca. Put, Libijczycy byli jej pomocnikami.",
      "Nawet ona na wygnanie poszła do niewoli. Nawet jej niemowlęta poroztrącano na rogach wszystkich ulic, a o jej najznakomitszych los rzucano i wszystkich jej wielmożów zakuto w kajdany.",
      "Także ty będziesz upojona, staniesz się zaćmiona. Także ty będziesz szukała schronienia przed wrogiem.",
      "Wszystkie fortece twoje — figowce z wczesnymi figami. Gdy się je potrząśnie, spadają do ust jedzącego.",
      "Oto lud twój — niewiasty pośród ciebie! Wrogom twoim otwarły się szeroko bramy twego kraju. Ogień pożarł zapory twoje.",
      "Czerp dla siebie wodę na oblężenie! Umacniaj warownie swoje! Wejdź do błota, ugniataj glinę, uchwyć mocno cegielnicę!",
      "Tam cię pożre ogień, wysiecze cię miecz: pożre cię jak szarańczę. Gromadź się jak szarańcza! Zgromadź się jak chmara szarańczy!",
      "Namnożyłaś kupców twoich nad gwiazdy niebieskie; szarańcza lenieje i odlatuje.",
      "Twoje załogi jak chmara szarańczy, twoi pisarze jak rój owadów, które w zimny dzień przesiadują w parkanach; gdy zaświeci słońce, ulatują, i nikt nie wie dokąd.",
      "Drzemią pasterze twoi; spoczywają wyborowi twoi; twój lud rozproszony po górach i nie masz, kto by zgromadził.",
      "Nie ma lekarstwa na twoje rozbicie, nieuleczalna jest twoja rana! Wszyscy, którzy posłyszą wieść o tobie, przyklasną w dłonie nad tobą, bo na kogóż nie przychodziła bezustannie złość twoja?"
    ]
  ],
  [
    [
      "Widzenie wieszcze Habakuka proroka.",
      "Dokądże, Jahwe, wzywać Ciebie będę — a Ty nie wysłuchujesz? Wołać będę ku Tobie: krzywda mi się dzieje! — a Ty nie ratujesz?",
      "Czemu każesz mi patrzeć na krzywdy i na zło spoglądasz bezczynnie? Oto ucisk i przemoc nade mną, powstają spory, wybuchają waśnie.",
      "Tak więc straciła Tora moc swoją, sprawiedliwego sądu już nie ma; bezbożny bowiem gnębi uczciwego, w wyrokach sądu wypacza się prawo.",
      "Spójrzcie na ludy wokoło, a patrzcie pełni zdumienia i trwogi: gdyż dokonuję za dni waszych dzieła — nie dacie wiary, gdy wieść o nim przyjdzie.",
      "Oto Chaldejczyków powołam, lud dziki i gwałtowny, który pójdzie na ziemie rozległe, aby zagarnąć siedziby nie swoje.",
      "Straszny jest ten naród, dla niego przemoc jest prawem.",
      "Zwinniejsze od panter ich konie, bardziej drapieżne niż wilki wieczorem; jeźdźcy ich w pędzie gonią za łupem, zbliżają się szybko z daleka, niby orzeł spadając na żer.",
      "Wszyscy ci idą pełni żądzy mordu, a ich spojrzenia jako wiatr palący, gromadzą jeńców niby piasku ziarna.",
      "Królowie są im przedmiotem szyderstwa, a pośmiewiskiem stają się książęta; twierdze zaś wszystkie, to dla nich igraszka — budują szańce i biorą je szturmem.",
      "Wtedy podniósł się wicher i ustał; przestępcą jest ten, co ubóstwia swą siłę.",
      "Czyż nie jesteś odwieczny, Jahwe, Boże mój, Święty, który nie umierasz. Na sąd go przeznaczyłeś, o Jahwe, Skało moja, zachowałeś dla wymiaru kary.",
      "Zbyt czyste oczy Twoje, by na zło patrzyły, a nieprawości pochwalać nie możesz. Czemu jednak spoglądasz na ludzi zdradliwych i milczysz, gdy bezbożny niszczy uczciwego?",
      "Ludzi traktuje jako ryby morskie, niczym płazów [gromadę], którą nikt nie rządzi.",
      "Wszystkich łowi na wędkę, zagarnia swoim niewodem albo w sieci gromadzi — tańcząc przy tym z radości.",
      "Przeto ofiarę składa swojej sieci, pali kadzidło niewodowi swemu, bo przez nie zdobył sobie łup bogaty i pożywienie jego stało się obfite.",
      "Ciągle na nowo zarzuca swe sieci, mordując ludy bez żadnej litości."
    ],
    [
      "Na straży mojej stać będę, udam się na miejsce czuwania śledząc pilnie, by poznać, co przemówi do mnie, jaką odpowiedź da na skargę moją.",
      "I odpowiedział Jahwe tymi słowy: „Zapisz widzenie, na tablicach wyryj, aby z łatwością odczytać je można.",
      "Jest to widzenie na czas oznaczony, lecz wypełnienie jego z pewnością nastąpi; a jeśli się opóźnia, ty oczekuj na nie, bo w krótkim czasie przyjdzie niezawodnie.",
      "Oto zginie ten, co jest ducha nieprawego, a sprawiedliwy żyć będzie dzięki swej wierności”.",
      "Zaiste, bogactwo oszukuje, a człowiek pyszny nie zazna spokoju. On to rozszerza jak Szeol swą gardziel i jak śmierć nigdy nie jest nasycony, choć zebrał ludy wszystkie wokół siebie, wszystkie narody ze sobą połączył.",
      "Czyż one go nie wezmą za przedmiot szyderstwa, piosenki oraz wiersze na niego ułożą i rzekną: „Biada temu, co mienie cudze zabiera i obciąża się zastawem zbyt wielkim!”",
      "Czyż nie powstaną nagle wierzyciele twoi i nie obudzą się twoi dręczyciele, a ty się staniesz ich łupem?",
      "Ponieważ złupiłeś liczne narody, złupią i ciebie pozostałe ludy — z powodu krwi ludzkiej rozlewu i gwałtów dokonanych w kraju przeciwko miastu i mieszkańcom jego.",
      "Biada ciągnącemu zysk nieprawy dla domu swego, aby zbudować wysoko swe gniazdo i tym sposobem uniknąć nieszczęścia!",
      "Postanowiłeś — na hańbę domowi swemu — wytracić liczne narody, przeciw życiu własnemu tym grzesząc.",
      "Kamienie ze ścian [o pomstę] wołać będą, a belki budowy zawtórują echem.",
      "Biada temu, co miasto na krwi buduje, umacnia twierdzę samą nieprawością!",
      "Czyż nie jest to wolą Jahwe Zastępów, że ludy dla ognia pracują i darmo się trudzą narody?",
      "Bo jako wody napełniają morze, tak napełni się ziemia znajomością chwały Jahwe.",
      "Biada temu, co zmusza bliźniego do picia pełnych pucharów, który go całkiem upija, by się przyglądać jego nagości!",
      "Nasyciłeś się hańbą zamiast chwały, upij się sam i okaż swe nieobrzezanie! Bo ciebie dosięgnie cios prawicy Jahwe, a wstyd pokryje wszystką sławę twoją.",
      "Spadnie na ciebie krzywda Libanu, rzeź zwierząt napełni cię strachem — z powodu krwi ludzkiej rozlewu i gwałtów dokonanych w kraju, przeciwko miastu i jego mieszkańcom.",
      "Biada temu, co mówi: „obudź się!” — do drzewa i - „podnieś się!”- do głazu niemego. Okryte one złotem i srebrem, lecz ducha wcale w nich nie ma.",
      "Cóż może posąg, który rzeźbiarz czyni, obraz z metalu, fałszywa wyrocznia — że w nich to twórca nadzieję pokłada, gdy wykonuje swoje nieme bogi.",
      "Lecz Jahwe mieszka w świętym domu swoim, niechaj zamilknie przed Nim cała ziemia!"
    ],
    [
      "Modlitwa błagalna Habakuka proroka na wzór lamentacji.",
      "Usłyszałem, o Jahwe, Twój głos, zobaczyłem, o Jahwe, Twoje dzieło. Gdy czas nadejdzie, niech ono odżyje, gdy czas nadejdzie, daj nam je poznać, w gniewu zapale pomnij na swą litość.",
      "Bóg z Temanu przychodzi, Święty z góry Paran. — . Majestat Jego okrywa niebiosa, a chwały Jego pełna jest ziemia.",
      "Wspaniałość Jego światłu jest podobna, promienie z rąk Mu tryskają, w nich jest ukryta moc Jego.",
      "Zaraza idzie przed Jego obliczem, w ślad za Nim gorączka śmiertelna.",
      "Gdy staje, trzęsie się ziemia i drżą narody pod Jego spojrzeniem; rozpadają się góry prastare, uniżają odwieczne pagórki, te ścieżki Jego od pradawnych czasów.",
      "Widzę klęską dotknięte mieszkania Kusan, chwiejące się namioty ziemi Madian.",
      "Czy przeciw rzekom wybuchł gniew Twój, Jahwe, i przeciw morzu zapalczywość Twoja — że wsiadasz na swe konie, na swoje rydwany zwycięskie?",
      "Łuk Twój obnażony, a kołczan pełen strzał. — . Dla rzek otwierasz ziemię.",
      "Na widok Twój trzęsą się góry, ulewa deszczu runęła, zaryczały głębiny, wysoko podniosły swe ręce.",
      "Słońce i księżyc zaćmiły swą jasność z powodu blasku lecących strzał Twoich i wspaniałości błysku włóczni Twojej.",
      "Rozgniewany kroczysz po ziemi, w zapalczywości swej depcesz narody.",
      "Wyszedłeś na ocalenie swego ludu, na wybawienie pomazańca Twego, Zburzyłeś dom bezbożnego, odsłoniłeś fundament aż do [nagiej] skały. — .",
      "Przeszyłeś strzałami wodza ich wojska, które naciera, aby nas zgubić, radując się jak ten, co w ukryciu wyniszcza biednego.",
      "Rzuciłeś w morze jego konie, w kipiącą topiel wielkich wód,",
      "Usłyszałem i struchlało serce moje, na głos ten zadrżały me wargi, przeniknęła trwoga me kości, nogi się moje zachwiały. W pokoju jednak wyglądam dnia utrapienia, który nadchodzi na lud, co nas gnębi.",
      "Figa wprawdzie nie rozwija pąków, nie dają plonu winnice, zawiódł owoc oliwek i pola nie dają żywności; chociaż marnieją trzody owiec i nie ma wołów w zagrodach —",
      "ja mimo to w Jahwe radować się będę, weselić się będę w Bogu, Zbawicielu moim.",
      "Jahwe, mój Pan, moja siła, uczyni nogi moje podobne jelenim, On mnie na wyżyny wprowadzi. Przodownikowi chóru — na instrumenty strunowe."
    ]
  ],
  [
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ],
    [
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      "",
      ""
    ]
  ],
  [
    [
      "W drugim roku [rządów] króla Dariusza, w pierwszym dniu szóstego miesiąca przemówił Jahwe przez proroka Aggeusza do syna Szealtiel, Zorobabela, namiestnika Judei, i do arcykapłana Jozuego, syna Jehosadaka, tymi słowy:",
      "Tak mówi Jahwe Zastępów: „Ten lud powiada: „Jeszcze nie nadszedł czas, aby odbudować dom Jahwe!”",
      "(Wówczas przemówił Jahwe przez proroka Aggeusza tymi słowy).",
      "Czy jest to czas [stosowny] dla was, by spoczywać w domach wyłożonych płytami, podczas gdy ten dom leży w ruinie?",
      "Teraz więc — tak mówi Jahwe Zastępów — rozważcie tylko, jak się wam wiedzie!",
      "Siejecie wiele, lecz plon macie lichy; przyjmujecie pokarm, lecz nie ma go do sytości; pijecie, lecz nie gasicie pragnienia; okrywacie się, lecz sięgnie zagrzewacie; ten, kto pracuje, aby zarobić, pracuje dla dziurawego mieszka!”",
      "„Rozważcie [bowiem] tylko, jak się wam wiedzie!",
      "„Wyjdźcie w góry i sprowadźcie drzewo, a budujcie ten dom, bym sobie w nim upodobał i doznawał czci” — mówi Jahwe.",
      "Wyglądaliście wiele, a oto macie mało, a kiedy [i to niewiele] znieśliście do domu, Ja to rozproszyłem! Dlaczegóż to? — mówi Jahwe Zastępów, Z powodu mego domu, który leży w ruinie, podczas gdy każdy z was pilnie się troszczy o swój własny dom.",
      "Dlatego niebiosa nad wami zatrzymały rosę, a ziemia nie dała swego urodzaju.",
      "Ja sprowadziłem bowiem suszę na ziemię i na góry, na zboże, na winne szczepy i na oliwki, [słowem] na wszystko, cokolwiek może wydać rola, na ludzi i bydło, i na wszelki plon pracy rąk”.",
      "Zorobabel, syn Szealtiela i arcykapłan Jozue, syn Jehosadaka, a także cała reszta ludu usłyszeli wówczas głos Jahwe, swego Boga, i słowa proroka Aggeusza — jako że wysłał go Jahwe ich Bóg — i lud przejął się lękiem przed Jahwe.",
      "Aggeusz zaś, wysłannik Jahwe, (pełniąc poselstwo Jahwe), przemówił do ludu w te słowa: „Ja jestem z wami — oto wypowiedź Jahwe!”",
      "Wzbudził tedy Jahwe ducha namiestnika Judei Zorobabela, syna Szealtiela, i ducha arcykapłana Jozuego, syna Jehosadaka, a także ducha całej reszty ludu: przyszli więc i wzięli się do pracy przy budowie domu swego Boga, Jahwe Zastępów,",
      "dnia dwudziestego czwartego, szóstego miesiąca. W drugim roku [rządów] króla Dariusza,"
    ],
    [
      "dnia dwudziestego pierwszego, siódmego miesiąca, przemówił Jahwe przez proroka Aggeusza tymi słowy:",
      "„Powiedzże [to] namiestnikowi Judei Zorobabelowi, synowi Szealtiela, i arcykapłanowi Jozuemu, synowi Jehosadaka, a także reszcie ludu:",
      "Czy jest między wami ktoś, co widział ten dom w jego dawnej chwale? A jak się on wam teraz przedstawia? Czyż nie wydaje się wam, jakoby go w ogóle nie było?",
      "Teraz jednak nabierz ducha, Zorobabelu — wypowiedź Jahwe — nabierz ducha, arcykapłanie Jozue, synu Jehosadaka, nabierz też ducha wszystek ludu ziemi — wypowiedź Jahwe. Do pracy, bo Ja jestem z wami! (Wypowiedź Jahwe Zastępów).",
      "Według przymierza, które zawarłem z wami, gdyście wyszli z Egiptu, duch mój stale przebywa pośród was; nie lękajcie się!”",
      "Bo tak mówi Jahwe Zastępów: „Jeszcze raz, [a jest to] jedna chwila, a Ja poruszę niebiosa i ziemię, morze i góry!",
      "Ja poruszę wszystkie narody, tak że zbiorą się kosztowności wszystkich narodów: i napełnię chwałą ten dom”, mówi Jahwe Zastępów.",
      "„Do mnie należy srebro i do mnie złoto!” — wypowiedź Jahwe Zastępów.",
      "„Przyszła chwała tego domu będzie większa od dawnej”, mówi Jahwe Zastępów. „Na tym to miejscu Ja udzielę pokoju” — wypowiedź Jahwe Zastępów.",
      "Dnia dwudziestego czwartego, dziewiątego [miesiąca], w drugim roku [rządów] Dariusza przemówił Jahwe do proroka Aggeusza tymi słowy:",
      "„Tak mówi Jahwe Zastępów: Zapytaj no kapłanów o rozstrzygnięcie takiej kwestii:",
      "Gdyby ktoś zawinął poświęcone mięso w róg swej szaty i dotknął tą szatą chleba albo gotowanej potrawy, albo wina czy oliwy, albo w ogóle jakiegoś pokarmu, czy wówczas on stanie się poświęcony?” Na to kapłani odrzekli: „Nie!”",
      "Aggeusz więc pytał dalej: „Gdyby ktoś zanieczyszczony przez zmarłego dotknął się którejś z tych rzeczy, czy będzie zanieczyszczona?” Na to kapłani odrzekli: „Tak!”",
      "Aggeusz zaś tak ciągnął dalej: „Tak to jest i z tym ludem, tak z tym narodem przed moim obliczem — wypowiedź Jahwe. Tak też jest z każdym dziełem ich rąk; nawet i to, co składają w ofierze, jest zanieczyszczone!",
      "Rozważcie tylko czasy obecne i przyszłe. Zanim ułożono kamień na kamieniu w świątyni Jahwe,",
      "jak się wam wiodło? Gdy się przyszło do stogu o dwudziestu [miarach], a było tam tylko dziesięć? Gdy się przyszło do prasy, by wytłoczyć pięćdziesiąt [miar], a było ich tylko dwadzieścia?",
      "To ja dotknąłem was pożarem, posuchą i gradem, [dotknąłem] wszelkiego dzieła waszych rąk, a [jednak] nie było między wami [nawracających się] do mnie! — wypowiedź Jahwe.",
      "Rozważcie tylko czasy obecne i przyszłe (od dnia dwudziestego czwartego, [miesiąca] dziewiątego) od dnia, w którym położono [fundamenty] pod świątynię Jahwe. Rozważcie tylko!",
      "Czy nasienie jest jeszcze w spichlerzu? [Nie!] Ale ani szczep winny, ani figa, ani granat, ni oliwka nie przyniosły [jeszcze] owocu: Od tego dnia jednak Ja będę [wam] błogosławił!”",
      "Po raz drugi przemówił Jahwe do Aggeusza dnia dwudziestego czwartego [tego] miesiąca tymi słowy:",
      "„Powiedz to namiestnikowi Judei Zorobabelowi: Ja poruszę niebiosa i ziemię,",
      "przewrócę stolicę królestw i skruszę moc pogańskich królestw, przewrócę wóz wojenny i jego woźnicę; padną konie i ich jeźdźcy, jeden legnie od miecza drugiego.",
      "W tym dniu — mówi Jahwe Zastępów — wezmę Ja ciebie, sługo mój, Zorobabelu, synu Szealtiela — wypowiedź Jahwe — i uczynię z ciebie jakoby sygnet, bom sobie upodobał w tobie” — wypowiedź Jahwe Zastępów."
    ]
  ],
  [
    [
      "W ósmym miesiącu drugiego roku Dariusza Jahwe przemówił do proroka Zachariasza, syna Barachiasza, syna Iddo, tymi słowami:",
      "Bardzo się rozgniewał Jahwe na ojców waszych.",
      "Ale powiedź im: Tak mówi Jahwe Zastępów: zwróćcie się do mnie — Wyrocznia Jahwe Zastępów — a zwrócę się ku wam, mówi Jahwe Zastępów.",
      "Nie bądźcie jak ojcowie wasi, do których wołali poprzedni prorocy głosząc: „Tak mówi Jahwe Zastępów, odwróćcie się od złych dróg waszych i niecnych uczynków waszych”. A nie słuchali, nie zwracali na mnie uwagi — Wyrocznia Jahwe.",
      "Ojcowie wasi — gdzie oni są? A prorocy — czy wiecznie żyją?",
      "Lecz moje słowa i moje nakazy, które zleciłem moim sługom prorokom, czyż nie dosięgły ojców waszych? Nawrócili się i powiedzieli: „Jak zamierzył Jahwe Zastępów postąpić z nami według dróg naszych i czynów naszych, tak z nami postąpił”.",
      "Dnia dwudziestego czwartego, miesiąca jedenastego — jest to miesiąc Szebat — w drugim roku Dariusza, Jahwe przemówił do proroka Zachariasza, syna Barachiasza, syna Iddo, tymi słowami:",
      "Widziałem, [a była] noc: Oto mąż, siedzący na czerwonym koniu, stał między mirtami, które [rosły] w parowie, a za nim konie czerwone, gniade i białe.",
      "I zapytałem: Panie mój, co to za jedni? Rzekł do mnie anioł mówiący ze mną: Pokażę ci, co oni za jedni.",
      "Wtedy przemówił mąż, stojący między mirtami, w te słowa: [To są] ci, których Jahwe posłał, aby obeszli ziemię.",
      "I odpowiedzieli Aniołowi Jahwe, który stał między mirtami tymi słowy: Obeszliśmy ziemię, a oto cała ziemia jest zamieszkała i żyje w pokoju.",
      "W odpowiedzi Anioł Jahwe przemówił: „Jahwe Zastępów, jak długo [jeszcze] nie okażesz miłosierdzia Jerozolimie i miastom judzkim, na które gniewasz się już siedemdziesiąt lat?”",
      "A Jahwe powiedział do anioła mówiącego ze mną słowa dobre, słowa pocieszenia.",
      "Rzekł więc do mnie anioł mówiący ze mną: Ogłoś co następuje: „Tak mówi Jahwe Zastępów: Pałam wielką żarliwą miłością ku Jerozolimie i ku Syjonowi,",
      "a jestem bardzo zagniewany na ludy zuchwałe. Podczas gdy ja się trochę zgniewałem, one pomagały w karaniu.",
      "Przeto tak mówi Jahwe: Zwrócę się ku Jerozolimie ze współczuciem; dom mój będzie w niej odbudowany — Wyrocznia Jahwe Zastępów — a sznur [mierniczy] będzie rozciągnięty nad Jerozolimą.",
      "Ponadto głoś, mówiąc: Tak mówi Jahwe Zastępów, miasta moje z powrotem będą obfitować w dobra, Jahwe znów pocieszy Syjon i na nowo upodoba sobie Jeruzalem.",
      "Podniosłem moje oczy i oto zobaczyłem cztery rogi.",
      "Zapytałem tedy anioła, który mówił ze mną: Co one [znaczą]? Odpowiedział mi: To są te rogi, które rozniosły Judę, Izraela i Jerozolimę.",
      "Jahwe ukazał mi [następnie] czterech kowali.",
      "I zapytałem: Co oni idą robić? Odpowiedział tymi słowy; Te rogi rozniosły Judę tak, że nikt nie podniósł swojej głowy. Ci więc przyszli, aby je przerazić, aby strącić rogi narodów, które podniosły róg przeciw ziemi Judy, aby ją rozrzucić."
    ],
    [
      "Podniosłem moje oczy i oto zobaczyłem męża, a w jego ręce sznur mierniczy.",
      "Zapytałem: Dokąd idziesz? Odpowiedział mi: Zmierzyć Jerozolimę, aby zobaczyć jaka jest jej szerokość i jaka jej długość.",
      "A oto wyszedł anioł mówiący ze mną i inny anioł wyszedł naprzeciw niego",
      "i rzekł mu: Biegnij, powiedz temu młodzieńcowi co następuje: Jerozolima będzie zamieszkała jako miasto otwarte z powodu mnóstwa mieszkańców i bydła [które znajdą się] w niej.",
      "Ja będę dla niej — Wyrocznia Jahwe — murem ognia wkoło i będę [jej] chwałą w pośrodku niej.",
      "Ach! Ach! Uchodźcie z Krainy Północy — Wyrocznia Jahwe — Zaiste rozprzestrzeniłem was, jak cztery wiatry niebieskie — Wyrocznia Jahwe.",
      "Ach! Syjonie, mieszkańcze córki Babilońskiej, ratuj się!",
      "Albowiem tak mówi Jahwe Zastępów: — a posłał mię po chwałę do ludów, które was uciskały; bo kto was dotyka, dotyka źrenicy mego oka. —",
      "O to ja wyciągnę mą rękę przeciw nim i staną się łupem swoich niewolników. Poznacie tedy, że Jahwe Zastępów mię posłał.",
      "Wykrzykuj i ciesz się — Córko Syjonu, bo oto Ja przychodzę i zamieszkam u ciebie — Wyrocznia Jahwe.",
      "W owym dniu liczne ludy przylgną do Jahwe i staną się moim ludem, a Ja zamieszkam pośród ciebie. Tedy poznasz, że Jahwe Zastępów posłał mię do ciebie.",
      "Jahwe weźmie w dziedzictwo Judę, swoją część w Ziemi Świętej, i znów upodoba sobie Jeruzalem.",
      "Zamilknij wszelkie ciało przed Jahwe, bo opuszcza swoje święte mieszkanie."
    ],
    [
      "[Jahwe] ukazał mi arcykapłana Jozuego, stojącego przed Aniolem Jahwe. Szatan stał po jego prawej ręce, aby go oskarżać.",
      "Anioł Jahwe rzekł do Szatana: Niech cię Jahwe zgromi, Szatanie. Niech cię zgromi Jahwe, który upodobał sobie Jeruzalem. Czyż ten nie jest głownią wyjętą z ognia?",
      "Jozue był odziany w brudne szaty i stał przed Aniołem —",
      "[...] i polecił stojącym przed nim mówiąc: Zdejmijcie z niego brudne szaty. Do niego zaś powiedział: Patrz. Zdjąłem z ciebie twoje grzechy i ubieram cię w strój odświętny.",
      "I polecił: Włóżcie czysty zawój na jego głowę. I włożono czysty zawój na jego głowę i ubrano go w szaty [odświętne]. A Anioł Jahwe stał.",
      "I napomniał Anioł Jahwe Jozuego tymi słowami:",
      "Tak mówi Jahwe Zastępów: Jeśli będziesz chodził moimi drogami i jeśli dochowasz mojego nakazu, wtedy i ty także będziesz rządził moim domem, będziesz również opiekował się moimi dziedzińcami i dam ci przystęp pośród tych oto stojących.",
      "Słuchaj, Jozue, najwyższy kapłanie, ty i twoi przyjaciele, którzy siedzą przed tobą — albowiem oni są mężami przepowiedni — oto ja sprawię, że przyjdzie mój sługa, Szczep.",
      "Oto kamień, który kładę przed Jozuem. Na [tym] jednym kamieniu jest siedem oczu. Oto ja ryję jego napis — Wyrocznia Jahwe Zastępów — i winę tej ziemi odejmę w jednym dniu.",
      "W tym dniu — Wyrocznia Jahwe Zastępów — zaprosicie każdy swego przyjaciela pod winny krzew i pod drzewo figowe."
    ],
    [
      "Anioł mówiący ze mną wrócił i zbudził mię jak człowieka, którego budzi się ze snu",
      "i zapytał mię: Co ty widzisz? Odpowiedziałem: Oto widzę świecznik cały złoty, a na jego wierzchołku czarę. Siedem lamp jest na nim. Po siedem dziobów mają lampy, które są na jego wierzchołku.",
      "Obok niego znajdują się dwie oliwki, jedna po prawej stronie czary, a druga po jej lewej stronie.",
      "Odezwałem się i tak zapytałem anioła mówiącego ze mną: Panie mój. Co [znaczą] te rzeczy?",
      "Anioł mówiący ze mną odpowiedział i rzekł mi: Czy nie wiesz co te rzeczy [znaczą]? Odrzekłem: „Nie, Panie mój.",
      "Wtedy przemówił do mnie i powiedział te słowa: To słowo Jahwe [kieruję] do Zorobabela: Nie w potędze i nie w sile, ale w Duchu Moim — mówi Jahwe Zastępów.",
      "Kto ty jesteś, góro wielka? Przed Zorobabelem [staniesz się] równiną. [On] wzniesie kamień szczytowy [wśród] okrzyków: Dzięki, dzięki zań.",
      "Jahwe przemówił do mnie tymi słowy:",
      "Ręce Zorobabela zaczęły budować ten dom, i jego ręce [go] ukończą. I poznasz, że Jahwe Zastępów posłał go do was.",
      "Któż to wyśmiewał dzień małych [początków]? Będą się cieszyć i zobaczą pion ołowiany w ręce Zorobabela. Te siedem [lamp] to oczy Jahwe; one przeglądają całą ziemię.",
      "Wtedy odezwałem się i spytałem go: Co [znaczą] te dwie oliwki po prawej stronie świecznika i po jego lewej stronie?",
      "Odezwałem się drugi raz i zapytałem go: Co [znaczą] dwie gałązki oliwne, które przez dwa złote sączki wydają z siebie złoto?",
      "Odpowiedział mi mówiąc: Czy nie wiesz, co one [znaczą]? Odrzekłem: Nie, Panie mój.",
      "Odpowiedział: To są dwaj pomazańcy, którzy stoją przy Panu całej ziemi."
    ],
    [
      "I znów podniosłem moje oczy, i zobaczyłem: oto unosił się zwój.",
      "[Anioł] zapytał mnie: Co ty widzisz? Odpowiedziałem: Widzę unoszący się zwój. Jego długość dwadzieścia łokci, a jego szerokość dziesięć łokci.",
      "Rzekł do mnie: To jest przekleństwo, które rozpościera się na cały Kraj, albowiem każdy złodziej stąd jest i według niego będzie uniewinniany i każdy krzywoprzysięzca stąd jest i według niego będzie uniewinniany.",
      "Wyprowadziłem je — Wyrocznia Jahwe Zastępów — aby weszło w dom złodzieja i w dom tego, który kłamliwie przysięga w Imię moje, zanocuje wpośród jego domostwa, zetrze je i jego drzewo, i jego kamienie.",
      "Anioł, który mówił ze mną, wystąpił i rzekł mi: Podnieś twe oczy i zobacz to, co się ukazuje.",
      "Spytałem: Co to jest? Odpowiedział: To efa się ukazuje, i rzekł: To jest ich nieprawość w całym kraju.",
      "A oto podniosła się ołowiana pokrywa, a wewnątrz efy siedziała jakaś kobieta.",
      "Powiedział: To jest bezbożność. I wepchnął ją do wnętrza efy, i spuścił ołowianą pokrywę na jej otwór.",
      "Podniosłem oczy moje i zobaczyłem: oto ukazały się dwie kobiety. Poruszały swymi skrzydłami, a skrzydła ich były jak skrzydła bociana, i podniosły efę między ziemię a niebo.",
      "Zapytałem Anioła, który mówił ze mną: Dokąd one niosą efę?",
      "Odpowiedział mi: aby zbudować jej świątynię w ziemi Szinear, a gdy będzie zbudowana, złożą ją tam na postumencie."
    ],
    [
      "Znowu podniosłem moje oczy i zobaczyłem: Oto cztery rydwany wyjeżdżały spomiędzy dwóch gór — a góry te były ze spiżu.",
      "Przy pierwszym rydwanie były konie czerwone; przy drugim rydwanie były konie karę;",
      "przy trzecim rydwanie były konie białe, a przy czwartym rydwanie były konie srokate, mocne.",
      "Odezwałem się i zapytałem Anioła, który mówił ze mną: Panie mój, co te [rzeczy znaczą]?",
      "Anioł odpowiedział i oznajmił mi: One ruszają [w kierunku] czterech wiatrów niebieskich, będąc pod rozkazami Pana całej ziemi.",
      "Ten, przy którym są konie kare, rusza w krainę Północy. Białe odchodzą za nimi. Srokate ruszają do krainy Południa.",
      "A mocne wyszły i rwą się do biegu, aby obejść ziemię. Polecił [więc]: Pędźcie i obiegnijcie ziemię. I obiegły ziemię.",
      "Zawołał na mnie i rzekł mi te słowa: Patrz, te, które udają się do kraju Północy, uciszyły moje wzburzenie w ziemi Północy.",
      "Jahwe przemówił do mnie tymi słowami:",
      "Weź [datki] od deportowanych [...] Heldaja, [...] Tobiasza i [...] Jedaja i pójdziesz w tym dniu [...] do domu Jozjasza, syna Sofoniasza, który przyszedł z Babilonu.",
      "Weźmiesz srebro i złoto, zrobisz diadem i włożysz na głowę arcykapłana Jozuego, syna Jehosedeka,",
      "i powiesz mu te słowa: Tak mówi Jahwe Zastępów: Oto mąż, imię jego „Szczep”, i z niego się rozwinie i wybuduje świątynię dla Jahwe.",
      "On zbuduje świątynię dla Jahwe, on dźwignie majestat [królewski], usiądzie i rządził będzie na swym tronie. I będzie kapłanem na swym tronie, a pokojowe porozumienie zapanuje między obydwoma [władzami]. —",
      "Dla Helema, Tobiasza, Jedaja i Hena, syna Sofoniasza, diadem będzie pamiątką [złożoną] w świątyni Jahwe.",
      "Dalekie [ludy] przybędą i zbudują świątynię dla Jahwe. Poznacie wtedy, że Jahwe Zastępów posłał mię do was. Stanie się [to], jeśli naprawdę usłuchacie głosu Jahwe, Boga waszego."
    ],
    [
      "Czwartego roku króla Dariusza Jahwe przemówił do Zachariasza w czwartym dniu dziewiątego miesiąca — w [miesiącu] Kislew.",
      "Betel wysłało Saresera, Regem-meleka i [innych] swoich mężów, aby ubłagać oblicze Jahwe",
      "[oraz] zapytać kapłanów, świątyni Jahwe Zastępów, i proroków w tej sprawie: Czy mam obchodzić żałobę w piątym miesiącu poszcząc tak, jak to czyniłem przez tyle lat?",
      "Wtedy przemówił do mnie Jahwe Zastępów w te słowa:",
      "Powiedz wszystkiemu ludowi ziemi i kapłanom, co następuje: gdy pościliście i smuciliście się w piątym i siódmym miesiącu i to siedemdziesiąt lat, czy rzeczywiście pościliście dla mnie?",
      "a gdy jecie i pijecie, czy nie wy jesteście tymi, którzy jedzą i tymi, którzy piją?",
      "Czyż nie są to słowa, które głosił Jahwe przez poprzednich proroków, gdy Jerozolima była zaludniona i żyła w pokoju, a jej okoliczne miasta i Negeb, oraz Szefela były zamieszkałe?",
      "I rzekł Jahwe do Zachariasza:",
      "Tak mówi Jahwe Zastępów: wydawajcie wyroki naprawdę sprawiedliwe, świadczcie sobie wzajemnie miłość i miłosierdzie:",
      "nie uciskajcie wdowy, sieroty, cudzoziemca i biedaka, i nie knujcie złego jeden przeciw drugiemu w sercach waszych.",
      "Ale nie chcieli posłuchać, pokazali krnąbrne barki i zatkali swoje uszy, aby nie słyszeć.",
      "Zatwardzili swe serce jak diament na słuchanie Prawa i na słowa, które Jahwe Zastępów w Duchu swoim słał przez poprzednich proroków. Więc bardzo się zgniewał Jahwe Zastępów.",
      "I stało się: Tak jak wołał, a nie słuchali, tak mogą wołać, a nie usłyszę — rzekł Jahwe Zastępów-",
      "rozrzucę ich między wszystkie ludy, których nie znali”. Kraj został po nich spustoszony, [tak że] nikt nie przechodził i nikt nie wracał. I zmienili ziemię rozkoszną w krainę budzącą grozę."
    ],
    [
      "Jahwe Zastępów przemówił tymi słowy:",
      "Tak mówi Jahwe Zastępów: Zapłonąłem głębokim uczuciem zazdrości o Syjon i ogarnęła mię wielka żarliwość dla niego.",
      "Tak mówi Jahwe: Wracam na Syjon — chcę zamieszkać pośrodku Jeruzalem. Jerozolimę nazwą „Miasto wierności”, a wzgórze Jahwe Zastępów „Górą świętą”.",
      "Tak mówi Jahwe Zastępów: Znów starcy i staruszki obsiędą aleje Jeruzalem. Każde z laską w swej ręce ze względu na mnóstwo [swych] dni.",
      "Ulice miasta zapełnią się chłopcami i dziewczętami, którzy będą się bawić na jego placach.",
      "Tak mówi Jahwe Zastępów: Jeśli wydaje się niemożliwe w oczach Reszty ludu tego, [że stanie się to] w owych dniach, [czy] również w moich oczach jest to niemożliwe? Wyrocznia Jahwe Zastępów.",
      "Tak mówi Jahwe Zastępów: Oto ja wybawię mój lud z krainy wschodu i z krainy zachodu słońca.",
      "Przyprowadzę ich, zamieszkają w Jeruzalem, i będą moim ludem, a Ja będę ich Bogiem w prawdzie i w sprawiedliwości.",
      "Tak mówi Jahwe Zastępów: Niech się wzmocnią wasze ręce, was, którzy słuchacie w tych dniach tych słów z ust proroków, którzy [zachęcali] od dnia, [gdy] był położony fundament pod świątynię Jahwe Zastępów, aby budować świątynię.",
      "Gdy przed tymi dniami nie było zapłaty dla człowieka i nie istniało wynagrodzenie dla bydlęcia, a każdy podróżujący nie miał spokoju od wroga, bo jątrzyłem wszystkich ludzi, jednych przeciw drugim,",
      "ale teraz dla Reszty tego ludu nie jestem [taki] jak za dni poprzednich — Wyrocznia Jahwe Zastępów.",
      "Oto nasienie pokoju: Winnica da swoje owoce i ziemia wyda swój plon, a niebo spuści swą rosę. Wszystko to daję w dziedzictwo Reszcie — temu ludowi.",
      "I stanie się: jak byliście u ludów przekleństwem, domu Judy i domu Izraela, tak zbawię was i będziecie błogosławieństwem. Nie trwóżcie się. Niech wzmocnią się wasze ręce.",
      "Bo tak mówi Jahwe Zastępów: Jak postanowiłem szkodzić wam, gdy ojcowie wasi pobudzali mię do gniewu — mówi Jahwe Zastępów — i nie miałem litości,",
      "tak zmieniłem [zdanie], postanowiłem w tych dniach dobrze czynić Jerozolimie i domowi Judy. Nie trwóżcie się.",
      "Te są rzeczy, które winniście czynić: Mówcie prawdę jeden drugiemu. Prawdę i wyrok pokoju wydawajcie w bramach waszych.",
      "Nie knujcie złego w sercach waszych jeden przeciw drugiemu. Nie kochajcie fałszywej przysięgi, bo to są wszystkie te rzeczy, których nienawidzę — Wyrocznia Jahwe.",
      "Jahwe Zastępów przemówił do mnie tymi słowy:",
      "Tak mówi Jahwe Zastępów: post czwartego, post piątego, post siódmego i post dziesiątego [miesiąca] stanie się dla domu Judy radością, uciechą i dobrymi świętami. Ale miłujcie prawdę i pokój.",
      "Tak mówi Jahwe Zastępów: Więcej, bo przybędą ludy i mieszkańcy licznych miast.",
      "Mieszkańcy jednego [miasta] przyjdą do drugiego mówiąc: Pospieszmy, aby ubłagać oblicze Jahwe i szukać Jahwe Zastępów — idę także i ja.",
      "Liczne narody i ludy potężne przyjdą szukać Jahwe Zastępów w Jerozolimie i błagać oblicze Jahwe.",
      "Tak mówi Jahwe Zastępów: W owych dniach dziesięciu mężów z ludów wszystkich języków uchwyci i będzie trzymać skraj szaty Judejczyka mówiąc: pójdziemy z wami, bo słyszeliśmy, że Bóg jest z wami."
    ],
    [
      "Przepowiednia. Słowo Jahwe : W krainie Hadrak i Damaszku jest miejsce jego postoju — do Jahwe bowiem [należy] okrąg ziemi i wszystkie pokolenia Izraela.",
      "Także i Hamat jest w Jego zasięgu, Tyr i Sydon. Ponieważ jest bardzo mądry,",
      "więc zbudował sobie Tyr fortecę. Nagromadził srebra jak prochu, a złota jak mułu ulic.",
      "Oto Pan mój weźmie go w posiadanie i w morze obali jego potęgę. Ogień go pożre.",
      "Zobaczy Aszkelon i zlęknie się, Gaza zadrży straszliwie i Ekron, bo zgaśnie jego nadzieja: Zginie król Gazy, Aszkelon nie będzie zamieszkały,",
      "a mieszaniec osiądzie w Aszdod. I złamię pychę Filistynów.",
      "Odejmę jego krew od jego ust, i jego obrzydliwości spomiędzy jego zębów. On także stanie się resztą dla Boga naszego, i będzie w Judzie jako przyjaciel, Ekron zaś jak Jebuzejczyk.",
      "Stanę obozem przed moim domem [jak] straż przeciw tam i z powrotem chodzącym. I nie będzie więcej przez nich przechodził ciemiężyciel, bo teraz widziałem moimi oczami.",
      "Wesel się wielce, Córko Syjonu. Wołaj z radości, Córko Jeruzalem, oto twój Król przychodzi do ciebie. Sprawiedliwy on i zwycięski, pokorny, jadący na osiołku, na oślęciu, źrebiątku oślicy.",
      "Wytracę rydwany z Efraima i rumaki z Jerozolimy, a łuk wojenny zostanie złamany. Ogłosi pokój narodom. Jego władanie będzie od morza do morza, od Rzeki aż po krańce ziemi.",
      "Dla ciebie właśnie przez krew twojego przymierza wypuszczę twych więźniów z cysterny, w której nie ma wody.",
      "Wróćcie do twierdzy więźniowie nadziei. Dziś oznajmiam: Oddam ci w dwójnasób.",
      "Bo napiąłem sobie Judę, łuk uzbroiłem Efraimem. Pobudzę twoich synów, Syjonie, przeciw twoim synom, Jawan. Zrobię z ciebie miecz mocarza.",
      "Jahwe zjawi się nad nimi, jak błyskawica ukaże się jego strzała. Pan mój, Jahwe, zadmie w róg i nadciągnie w huraganach południa.",
      "Jahwe Zastępów ich osłoni. Pożrą i stratują [wrogów jak] kamyki procy, będą pić [ich krew] i burzyć się jak wino i będą [jej] pełni jak czara kropielna, jak rogi ołtarza.",
      "Jahwe, ich Bóg, zbawi ich w tym dniu jako owce swojego ludu, bo będą błyszczącymi klejnotami diademu na Jego ziemi.",
      "Ach, jakże on będzie szczęśliwy i jak będzie on piękny. Zboże młodzieńców, a młode wino rozkrzewi dziewczęta."
    ],
    [
      "Proście Jahwe o deszcz na czas późnych opadów. Jahwe, który sprawia burze, da wam deszcz ulewny, każdemu trawę w polu.",
      "Ponieważ terafim wieściły fałsz, a wróżbici widzieli kłamstwo, sny zaś zwiastują ułudę i pocieszają rzeczą daremną, dlatego oddalili się jak owce. Biedni są, bo nie ma pasterza.",
      "Przeciw pasterzom rozpalił się mój gniew i przeciw kozłom będę się srożył. Gdy Jahwe Zastępów nawiedzi swą trzodę — dom Judy, będą Mu oni jak rumak Jego sławy w boju.",
      "Z niego węgieł, Z niego pal namiotu, Z niego łuk bojowy, Z niego wyjdzie każdy władca w ogóle.",
      "Staną się jak mocarze depcący błoto ulic w boju i będą walczyć, bo Jahwe jest z nimi. Zawstydzą jeżdżących na koniach.",
      "Umocnię dom Judy i dom Józefa wybawię. Sprawię, że powrócą, bo ulitowałem się nad nimi. Będą, jak gdybym był ich nie odrzucił bo Ja jestem Jahwe, ich Bóg, i wysłucham ich.",
      "Efraimici będą jak mocarz, ich serce będzie wesołe jak wino, ich synowie zobaczą i będą się cieszyć. Ich serce będzie się radować w Jahwe.",
      "Zagwizdnę na nich i zgromadzę ich, bo ich wykupiłem, będą tak liczni, jak byli.",
      "Rozsieję ich wśród narodów, ale w dalekich krainach będą pamiętali o mnie, wychowają swe dzieci, i powrócą.",
      "Sprowadzę ich z ziemi egipskiej i z Asyrii ich zgromadzę. Przywrócę ich do ziemi Galaadu i Libanu, ale nie starczy dla nich miejsca.",
      "Przejdzie przez morze ucisku, uderzy w morskie fale. Wyschną wszystkie głębiny Nilu, duma Asyrii będzie poniżona, przestanie istnieć berło Egiptu..",
      "Umocnię ich w Jahwe i w Jego imieniu będą chodzić. — Wyrocznia Jahwe"
    ],
    [
      "Libanie! Otwórz swe podwoje, Niech ogień pożre twoje cedry!",
      "Płacz cyprysie, bo upadł cedr, bo zdruzgotane zostały olbrzymy. Płaczcie dęby Baszanu, bo legł bór niedostępny.",
      "Słychać lament pasterzy, bo jest zniszczona ich chluba. Słychać ryk lwiąt, bo spustoszona jest chwała Jordanu.",
      "Jahwe, mój Bóg, tak powiedział: Paś owce przeznaczone na zabicie,",
      "które ich nabywcy bezkarnie zabijają, ich sprzedawcy mówią: „Niech będzie błogosławiony Jahwe, wzbogaciłem się”, a ich pasterze nie mają nad nimi miłosierdzia.",
      "Bo nie będę więcej miłosierny dla mieszkańców Kraju — Wyrocznia Jahwe. Oto ja wydam człowieka, każdego w rękę jego bliźniego i w rękę jego króla, i zrujnują Kraj; a nie wyrwę [go] z ich ręki.",
      "Pasłem więc owce, przeznaczone na zabicie przez handlarzy [...] Wziąłem sobie dwie laski: Jedną nazwałem „Łaskawość”, a drugą nazwałem „Jedność”. I pasłem owce.",
      "Usunąłem trzech pasterzy w jednym miesiącu. Ale zniechęciłem się do nich, a one także poczuły wstręt do mnie.",
      "Rzekłem więc: Nie będę was pasł. Która ma umrzeć, niech umrze, a która ma przepaść, niech przepadnie a pozostałe niech pożrą każda mięso swej sąsiadki.",
      "Wziąłem mą laskę „Łaskawość” i złamałem ją, aby zerwać moje przymierze, które zawarłem ze wszystkimi narodami.",
      "I zostało zerwane w tym dniu. Poznali tedy handlarze owiec, którzy mnie obserwowali, że było to słowo Jahwe.",
      "I rzekłem do nich: Jeśli [to] dobre w oczach waszych, dajcie mi moją zapłatę, a jeśli nie, to się wstrzymajcie. Odważyli więc moją zapłatę: trzydzieści [syklów] srebra.",
      "I rzekł do mnie Jahwe: Rzuć odlewcy [tę] wspaniałą cenę, na którą mię oszacowali. Wziąłem tedy trzydzieści [syklów] srebra i rzuciłem je odlewcy w świątyni Jahwe.",
      "Złamałem mą drugą laskę „Jedność”, aby zerwać braterstwo między Judą i między Izraelem.",
      "Jahwe rzekł do mnie: Weź sobie jeszcze sprzęt nierozumnego pasterza,",
      "bo oto Ja wzbudzę w Kraju pasterza. O zaginione nie będzie się troszczył, beczącej nie będzie szukał, zranionej nie będzie leczył, zdrowej nie nakarmi, a mięso tłustej zje i ich kopytka odrzuci.",
      "Biada pasterzowi — nicości, porzucającemu owce, Miecz nad jego ramieniem i nad jego prawym okiem. Niech zupełnie uschnie jego ramię, a jego oko prawe niech się całkiem zaćmi."
    ],
    [
      "Przepowiednia. Słowo Jahwe nad Izraelem. Wyrocznia Jahwe, który rozpiął niebiosa, ugruntował ziemię i ukształtował ducha ludzkiego w jego wnętrzu.",
      "Oto ja uczynię Jerozolimę czarą odurzenia dla wszystkich narodów wokoło. A także na Judę przyjdzie [ucisk] w czasie oblężenia Jerozolimy.",
      "Stanie się w tym dniu, że uczynię Jerozolimę kamieniem do podnoszenia dla wszystkich narodów. Wszyscy podnoszący go ciężko się poranią. I zbiorą się przeciw niemu wszystkie ludy ziemi.",
      "W tym dniu — Wyrocznia Jahwe — każdego konia porażę szałem, a jego jeźdźca obłędem, i wszystkie konie ludów porażę ślepotą. Ale otworzę moje oczy na dom Judy,",
      "i powiedzą przywódcy Judy w sercu swoim: „Moc mieszkańców Jerozolimy jest w Jahwe Zastępów, ich Bogu”.",
      "W tym dniu uczynię przywódców Judy jak rozżarzony garniec w drzewie, jak płonącą żagiew w słomie. I pożrą wszystkie narody wkoło po prawej i po lewej stronie. Jerozolima zaś stać będzie dalej na swym miejscu.",
      "Jahwe ocali najpierw namioty Judy, aby duma domu Dawidowego i duma mieszkańców Jerozolimy nie była większa nad Judę.",
      "W tym dniu Jahwe otoczy opieką mieszkańców Jerozolimy. Najsłabszy wśród nich będzie w tym dniu jak Dawid, a dom Dawida jak Bóg, jak Anioł Jahwe na ich czele.",
      "Stanie się w tym dniu, że postaram się wygubić wszystkie ludy, które nadciągną przeciw Jerozolimie.",
      "Na dom Dawida i na mieszkańców Jerozolimy wyleję ducha łaski i błagania i będą spoglądać na mnie, którego przebodli. Będą lamentować nad nim, jak lamentuje się nad jedynakiem, i będą gorzko nad nim płakać, jak gorzko się płacze nad pierworodnym.",
      "W tym dniu będzie wielki lament w Jerozolimie, jak lament Hadad-Rimmon na równinie Megiddo.",
      "Kraj będzie lamentował według rodów z osobna: ród domu Dawida osobno i ich niewiasty osobno, ród domu Natana osobno i ich niewiasty osobno,",
      "ród domu Lewiego osobno i ich niewiasty osobno, ród Szimei osobno i ich niewiasty osobno.",
      "Wszystkie pozostałe rody według rodów osobno i ich niewiasty osobno."
    ],
    [
      "W tym dniu wytryśnie źródło otwarte dla domu Dawidowego i dla mieszkańców Jerozolimy na [obmycie] grzechu i nieczystości.",
      "Stanie się w tym dniu — Wyrocznia Jahwe Zastępów — że usunę z kraju imiona bałwanów i nie będzie się ich więcej wspominać. Także proroków i ducha nieczystości wyrzucę z kraju.",
      "Stanie się, że jeżeli ktoś będzie jeszcze prorokował, jego ojciec i jego matka, którzy go zrodzili, powiedzą mu: nie możesz żyć, gdyż mówiłeś kłamstwo w Imię Jahwe. I przebiją go jego ojciec i jego matka, którzy go zrodzili, w czasie prorokowania.",
      "Stanie się w tym dniu, że prorocy będą się wstydzili, każdy swego widzenia w czasie prorokowania, i nie ubiorą kudłatej narzutki, żeby uwodzić; —",
      "[każdy] powie: ja nie prorok, ja człowiek pracujący na roli, bo ziemia trzyma mię od mojej młodości.",
      "A zapyta — go [ktoś]: co to są za zranienia między twoimi rękami? Odpowie, że zostałem zraniony w domu tych, którzy mię kochają.",
      "Mieczu, przebudź się przeciw memu pasterzowi, przeciw mężowi, mojemu bliskiemu — Wyrocznia Jahwe Zastępów. Uderz pasterza, aby rozproszyły się owce. Zwrócę moją rękę przeciw małym",
      "I stanie się w całym kraju — Wyrocznia Jahwe — że dwie części zostaną w nim odcięte, zginą, a trzecia część ostoi się w nim.",
      "Tę trzecią część włożą do ognia i oczyszczę ją, jak czyści się srebro, i doświadczę ją, jak doświadcza się złoto. On wezwie Imienia mojego a Ja mu odpowiem. Oświadczę: On jest moim ludem. On zaś zawoła: Jahwe jest moim Bogiem."
    ],
    [
      "Oto przyjdzie dzień dla Jahwe: Twój łup będzie rozdzielony w pośrodku ciebie.",
      "Ściągnę wszystkie ludy do Jerozolimy na wojnę. Miasto zostanie zdobyte, domy będą splądrowane, a kobiety zostaną zhańbione. Połowa miasta pójdzie w niewolę, ale reszta narodu nie będzie usunięta z miasta.",
      "Wtedy wystąpi Jahwe i będzie walczył przeciw tym ludom, jak wówczas gdy walczył On w dniu bitwy.",
      "Jego stopy spoczną w tym dniu na Górze Oliwek, która jest na wschód naprzeciw Jerozolimy, i rozpadnie się na pół Góra Oliwek na wschód i ku morzu w bardzo wielką dolinę. Połowa góry cofnie się na północ, a połowa jej na południe.",
      "Będziecie uciekać doliną mojej góry, bo dolina gór będzie sięgać do Asal. Będziecie uciekać tak, jak uciekaliście przed trzęsieniem ziemi za dni Ozjasza, króla judzkiego. Jahwe, mój Bóg, przyjdzie — wszyscy święci z Tobą.",
      "Stanie się, że w tym dniu nie będzie światła, lecz zimno i lód.",
      "I będzie dzień jedyny — on znany jest Jahwe — nie dzień i nie noc. Stanie się, że w czasie wieczornym będzie światło.",
      "Stanie się, że w tym dniu wypłyną wody żywe z Jerozolimy, część ich w kierunku morza wschodniego, część zaś ich w kierunku morza zachodniego. [Tak] będzie w lecie i w zimie.",
      "Jahwe będzie królem nad całą ziemią. W tym dniu Jahwe będzie jedyny i jedyne będzie jego Imię.",
      "Cały kraj zamieni się w równinę od Geba do Rimmon Negeb. Jerozolima będzie położona wysoko i będzie stać na swoim miejscu od Bramy Beniamina do placu pierwszej Bramy, do Bramy Narożnej, od wieży Hananeela do tłoczni królewskich.",
      "Będą w niej mieszkać, a klątwy nie będzie więcej. Jerozolima będzie zamieszkała bezpiecznie.",
      "Taka zaś będzie plaga, którą Jahwe dotknie wszystkie narody, które zbrojnie wystąpią przeciw Jerozolimie: będzie gnić ciało stojącego na swoich nogach, jego oczy będą się psuć w swych oczodołach, a jego język zniszczeje w jego ustach.",
      "Stanie się w tym dniu, że Jahwe wznieci wśród nich wielki popłoch. Każdy chwyci za rękę swojego bliźniego i jeden na drugiego podniesie swą rękę.",
      "...także i Juda będzie walczył w Jerozolimie. I zostaną zgromadzone bogactwa wszystkich ludów wokoło: złoto i srebro, oraz wielkie mnóstwo szat.",
      "Podobnej pladze jak tamta plaga ulegnie koń, muł, wielbłąd, osioł i wszelkie bydło, które znajdzie się w obozie.",
      "I stanie się, że każdy, kto ocaleje ze wszystkich ludów, które ruszyły przeciw, Jerozolimie, rokrocznie pójdzie pokłonić się Królowi, Jahwe Zastępów, i uroczyście obchodzić święto szałasów.",
      "I stanie się, że które z plemion ziemi nie pójdzie do Jerozolimy pokłonić się Królowi Jahwe Zastępów, nie spadnie nań deszcz.",
      "A jeśliby plemię Egiptu nie wybrało się i nie przyszło, spadnie nań plaga, jaką dotknie Jahwe te ludy, które nie pójdą uroczyście obchodzić święta szałasów.",
      "Taka będzie kara Egiptu i kara na wszystkie ludy, które nie pójdą uroczyście obchodzić święta szałasów.",
      "W tym dniu na dzwoneczkach konia będzie [napis]: poświęcony Jahwe. A kotły w świątyni Jahwe będą jak czary kropielne przed ołtarzem.",
      "Każdy kocioł w Jerozolimie i w Judzie będzie poświęcony Jahwe Zastępów. Wszyscy ofiarujący przyjdą i wezmą je, i będą w nich gotować. Nie będzie więcej handlarza w świątyni Jahwe Zastępów w tym dniu."
    ]
  ],
  [
    [
      "Groźna przemowa Jahwe do Izraela za pośrednictwem Malachiasza.",
      "Umiłowałem was — mówi Jahwe. Wy zaś pytacie: „W czymeś nas umiłował?” Czyż Ezaw nie był bratem Jakuba? — mówi Jahwe. — A ja [jednak] umiłowałem Jakuba.",
      "Ezawa zaś miałem w nienawiści i oddałem góry jego na spustoszenie, a dobytek jego szakalom pustyni.",
      "Choćbyś, Edomie, rzekł: „Zubożeliśmy, ale odbudujemy z powrotem miejscowości zniszczone!” — Tak [oto] mówi Jahwe Zastępów: Oni niech budują, ja jednak rozwalę, i będą ich nazywać granicą niegodziwości i ludem, który Jahwe przeklął na wieki.",
      "Oto oczy wasze będą to oglądały i wy powiecie: „Potężnym okazał się Jahwe [nawet] poza granicami Izraela!”",
      "Syn powinien czcić ojca, a sługa swego pana. Lecz jeśli ja jestem Ojcem, gdzież jest cześć moja, a jeśli ja jestem Panem, gdzież szacunek dla mnie? [To] mówi Jahwe Zastępów do was, o kapłani: Lekceważycie Imię moje, a jednak pytacie: „Przez cóż to okazaliśmy lekceważenie twemu Imieniu?”",
      "Oto przynosicie na mój ołtarz skażone potrawy, a pytacie: „Czym skaziliśmy cię?” Tym, że [przynosząc je jakoby] powiadacie: „Oto stół Jahwe jest w pogardzie!”",
      "Gdy bowiem przynosicie ślepe [zwierzę] na ofiarę, czy nie jest to rzeczą złą? Albo gdy przynosicie chrome i chore, czyż to nic złego? Ofiarujże to twemu namiestnikowi, czy będzie mu miłym i czy życzliwie cię przyjmie? — mówi Jahwe Zastępów.",
      "A teraz zwracajcie się z prośbą do Boga, aby się zmiłował nad nami! Wyście popełnili to [zło], czy więc On będzie przychylny dla kogokolwiek z was? — pyta Jahwe Zastępów.",
      "Niechby ktoś spośród was [raczej] zamknął drzwi [świątyni], byście nie zapalali świateł na ołtarzu moim nadaremnie! Nie mam ja upodobania w was — mówi Jahwe Zastępów — ani nie jest mi miła ofiara z ręki waszej.",
      "Albowiem od wschodu słońca aż do jego zachodu wielkie będzie imię moje między narodami, a na każdym miejscu dar kadzielny będzie składany Imieniu memu i ofiara czysta. Albowiem wielkie będzie imię moje między narodami — mówi Jahwe Zastępów.",
      "Wy zaś bezcześcicie je mówiąc: „Stół Pański jest splugawiony, bo składane na nim ofiary są miernej wartości”.",
      "Powiadacie też: „Cóż to za umęczenie!” — i tak pogardzacie nim — mówi Jahwe Zastępów — a przynosicie [zwierzę] skażone: chrome i chore — i składacie na ofiarę. Czy mam to przyjąć z upodobaniem z ręki waszej? — pyta Jahwe.",
      "Dlatego niech będzie przeklęty oszust, który mając wśród swej trzody samca, ślubuje [złożyć go na ofiarę], a potem składa Panu [inne] zwierzę skażone, gdyż ja jestem potężnym Królem, a Imię moje będzie wzbudzać cześć między narodami."
    ],
    [
      "Teraz zaś do was, kapłani, odnosi się następujące polecenie:",
      "Jeśli nie usłuchacie i nie weźmiecie sobie do serca tego, iż macie oddawać cześć memu Imieniu — mówi Jahwe Zastępów — to rzucę na was przekleństwo i przeklnę wasze błogosławieństwo, a przeklnę je dlatego, że nie bierzecie sobie do serca!",
      "Oto ja odetnę wam ramię i rzucę wam mierzwę w twarz, mierzwę świątecznych ofiar waszych, i położę was na niej!",
      "Przekonacie się, że istotnie wydałem co do was to postanowienie dla podtrzymania mojego przymierza z Lewim — mówi Jahwe Zastępów.",
      "Przymierze moje z nim było [przymierzem] życia i pokoju. Nałożyłem na niego obowiązek czci i [rzeczywiście] okazywał Mi cześć, i korzył się przed mym Imieniem.",
      "Wierność Zakonowi była w ustach jego, a niegodziwości nie znaleziono na jego wargach. W pokoju i prawości postępował ze mną i wielu odciągnął od grzechu.",
      "Wargi kapłana bowiem powinny strzec wiedzy, a [wtedy] pouczenia będą szukali u niego, bo jest on wysłannikiem Jahwe Zastępów.",
      "Wy zaś zboczyliście z drogi, wielu doprowadziliście do sprzeniewierzenia się Zakonowi, zerwaliście przymierze Lewiego — mówi Jahwe Zastępów.",
      "A przeto z mej woli jesteście lekceważeni i macie małe znaczenie wśród całego ludu, ponieważ nie trzymacie się moich dróg i jesteście stronniczy w udzielaniu pouczeń.",
      "Czyż nie mamy wszyscy jednego Ojca? Czyż nie stworzył nas jeden Bóg? Dlaczego jeden drugiego oszukuje, tak że ulega znieważeniu przymierze ojców naszych?",
      "Niewiernym okazał się Juda, obrzydliwość zdarzyła się w Izraelu i w Jerozolimie. Oto sprofanował Juda świętość Jahwe, którą On ukochał, a pojął w małżeństwo córkę obcego boga.",
      "Człowiekowi, który tak czyni, niechby Jahwe wytracił z namiotów Jakuba [każdego] świadka i obrońcę, a także każdego, który przynosi ofiarę dla Jahwe Zastępów.",
      "Sprawiliście też, że łzami, płaczem i jękami okryto ołtarz Pański, tak że [Pan] więcej nie popatrzy na dar ani nie przyjmie z ręki waszej ofiary, której by pragnął.",
      "A wy się pytacie; „Dlaczegóż to tak?” — Dlatego, że Jahwe był świadkiem pomiędzy tobą a żoną twojej młodości, którą przeniewierczo opuściłeś! Ona była twoją towarzyszką i żoną twego przymierza.",
      "Czyż ów „Jeden” nie dał przykładu, ten, którego ducha wyście spadkobiercami? A czegóż ten „Jeden” pragnął? Potomstwa Bożego! Strzeżcie się tedy w duchu waszym: wobec żony młodości twojej nie postępuj zdradliwie!",
      "Jeśli ktoś nienawidząc oddalił [żonę swoją] — mówi Jahwe, Bóg Izraela — wtedy gwałt pokrywał suknią swoją. Mówi Jahwe Zastępów: Strzeżcie się tedy w duchu waszym i nie postępujcie zdradliwie!",
      "Uprzykrzyliście się Jahwe swymi mowami, a pytacie się jeszcze: „Przez co uprzykrzyliśmy się?” — Przez to, że mówicie: „Każdy człowiek źle czyniący jest [jednak] dobry w oczach Jahwe, i w takich ludziach ma On upodobanie”. Albo [jeśli tak nie jest], gdzież jest Bóg sprawiedliwego sądu?"
    ],
    [
      "Oto ja wyślę anioła mego, aby przygotował drogę przede mną, a potem nagle przybędzie do swej świątyni Pan, którego wy oczekujecie, to jest Anioł Przymierza, którego pragniecie. Oto nadejdzie — mówi Jahwe Zastępów.",
      "Ale kto przetrwa dzień Jego nadejścia i kto się ostoi, gdy się ukaże? Albowiem jest on jako ogień złotnika i jak ług pilśniarzy.",
      "Usiądzie tedy, jakby miał przetapiać i oczyszczać srebro. I oczyści synów Lewiego i przefiltruje ich jak złoto i srebro, a wtedy będą składać Jahwe ofiary w sprawiedliwości.",
      "Wtedy będzie miła Jahwe ofiara Judy i Jerozolimy, jak za dni dawnych i lat starożytnych.",
      "Wtedy przybędę do was na sąd i wystąpię jako świadek szybki przeciw uprawiającym czary, i cudzołożnikom, i krzywoprzysięzcom, i uciskającym najemników, wdowę i sierotę, i przeciw tym, co gnębią obcych, a mnie się nie lękają — mówi Jahwe Zastępów.",
      "Ponieważ ja, Jahwe, nie odmieniam się, przeto wy, synowie Jakuba, nie jesteście zniszczeni,",
      "[choć poczynając] od dni waszych ojców, odstępowaliście od mych praw i nie przestrzegaliście ich. Nawróćcie się do mnie, a ja zwrócę się [znowu] ku wam — mówi Jahwe Zastępów. Wy jednak pytacie: „Pod jakim względem mamy się nawrócić?”",
      "Alboż godzi się człowiekowi oszukiwać Boga, jak wy Mnie oszukujecie? Pytacie się [jeszcze]: „W czym oszukaliśmy Cię?” W dziesięcinach i pierwocinach!",
      "Jesteście całkowicie przeklęci, bo wy — i to cały naród — ustawicznie mnie oszukujecie!",
      "Przynieście wszystką dziesięcinę do spichlerza, aby był zapas w domu moim, a wtedy możecie mnie doświadczać w tym (mówi Jahwe Zastępów), czy wam nie otworzę zaworów niebieskich i nie zleję na was błogosławieństwa w przeobfitej mierze.",
      "I poskromię dla waszego dobra szkodnika [polnego], aby wam nie niszczył owocu pól, a szczep winny nie będzie już pozbawiony owoców — mówi Jahwe Zastępów.",
      "I nazywać was będą szczęśliwymi wszystkie narody, gdyż będziecie krajem upodobania [Bożego] — mówi Jahwe Zastępów.",
      "Bardzo przykre stały się wasze mowy przeciwko mnie — mówi Jahwe. Wy zaś pytacie: „Cóż takiego mówiliśmy między sobą przeciw Tobie?”",
      "Mówiliście: „Daremny to trud służyć Bogu! Bo jakiż pożytek mieliśmy [z tego], iżeśmy wykonywali polecenia Jego i chodzili smutni w pokucie przed Jahwe Zastępów?",
      "A teraz raczej mieńmy szczęśliwymi zuchwałych, bo wzbogacili się bardzo ludzie bezbożni; oni kusili Boga, lecz wyszli cało”.",
      "Tak mówili między sobą ludzie bojący się Boga, a Jahwe uważał i usłyszał to. Zapisano to w księdze wspomnień przed Nim dla [dobra] bojących się Jahwe i czczących Jego Imię.",
      "Oni będą moją własnością — mówi Jahwe Zastępów — w dniu, w którym będę działał. A będę dla nich łaskawy, jak jest litościwy ojciec dla syna, który jest mu posłuszny.",
      "Wtedy dostrzeżecie różnicę między sprawiedliwym a krzywdzicielem, między posłusznym Bogu i tym, który Mu nie służy."
    ],
    [
      "Bo oto nadchodzi dzień palący jak piec, a wszyscy pyszni i wszyscy wyrządzający krzywdę będą słomą. Spali ich więc ten nadchodzący dzień — mówi Jahwe Zastępów — tak że nie pozostawi po nich ani korzenia, ani gałązki.",
      "A dla was, czczących moje Imię, wzejdzie słońce sprawiedliwości, a uzdrowienie w jego skrzydłach. I będziecie podskakiwać i rosnąć jak młode cielęta.",
      "I podepczecie grzeszników, gdyż obrócą się oni w popiół pod stopami nóg waszych w dniu, w którym ja będę działał — mówi Jahwe Zastępów.",
      "Pamiętajcie o Prawie mego sługi Mojżesza, któremu poruczyłem na Horebie dla całego Izraela ustawy i prawa.",
      "Oto ja poślę wam proroka Eliasza przed nadejściem dnia Jahwe, dnia wielkiego i strasznego.",
      "I skłoni serce ojców ku synom, a serce synów ku ich ojcom, abym nie przyszedł i nie poraził ziemi [izraelskiej] przekleństwem."
    ]
  ],
  [
    [
      "Księga rodowodu Jezusa Chrystusa syna Dawidowego, syna Abrahama.",
      "Abraham był ojcem Izaaka, Izaak był ojcem Jakuba, Jakub zaś był ojcem Judy i jego braci;",
      "Juda był ojcem Faresa i Zary, a matką — Tamar; Fares był ojcem Esrona, Esron był ojcem Arama;",
      "Aram był ojcem Aminadaba, Aminadab był ojcem Naassona, Naasson zaś był ojcem Salmona;",
      "Salmon był ojcem Boesa, a matką — Rachab, Boes był ojcem Jobeda, a matką — Rut; Jobed był ojcem Jessego,",
      "Jesse zaś był ojcem Dawida, króla. Dawid był ojcem Salomona, a matką ta, która była [żoną] Uriasza,",
      "Salomon był ojcem Roboama, Roboam był ojcem Abiasza, Abiasz był ojcem Asafa.",
      "Asaf był ojcem Josafata, Josafat był ojcem Jorama, Joram zaś był ojcem Ozjasza;",
      "Ozjasz był ojcem Joatama, Joatam był ojcem Achaza, Achaz był ojcem Ezechiasza,",
      "Ezechiasz był ojcem Manassego, Manasses był ojcem Amosa, Amos był ojcem Jozjasza,",
      "Jozjasz zaś był ojcem Jechoniasza i jego braci w czasie uprowadzenia do Babilonu.",
      "Po uprowadzeniu do Babilonu Jechoniasz był ojcem Salatiela, Salatiel był ojcem Zorobabela,",
      "Zorobabel był ojcem Abiuda, Abiud był ojcem Eliakima, Eliakim zaś był ojcem Azora,",
      "Azor był ojcem Sadoka, Sadok był ojcem Achima, Achim był ojcem Eliuda,",
      "Eliud był ojcem Eleazara, Eleazar był ojcem Mattana, Mattan był ojcem Jakuba,",
      "Jakub zaś był ojcem Józefa, męża Maryi, z której narodził się Jezus, zwany Chrystusem.",
      "Wszystkich więc pokoleń od Abrahama aż do Dawida było czternaście; od Dawida do uprowadzenia do Babilonu pokoleń czternaście i od uprowadzenia do Babilonu aż do Chrystusa pokoleń czternaście.",
      "A z narodzeniem Jezusa Chrystusa było tak: Gdy matka Jego Maryja była poślubiona Józefowi, zanim zamieszkali razem, okazało się że jest w stanie błogosławionym za sprawą Ducha Świętego.",
      "Józef, jej mąż, będąc sprawiedliwy i nie chcąc jej zniesławić, miał zamiar potajemnie ją oddalić.",
      "Gdy nad tym się zastanawiał, oto anioł Pański ukazał się mu we śnie mówiąc: — Józefie synu Dawida, nie bój się wziąć do siebie Maryi, małżonki swej. Albowiem to, co się w niej poczęło, jest za sprawą Ducha Świętego.",
      "Porodzi więc syna i nadasz mu imię Jezus. On bowiem zbawi lud swój od jego grzechów.",
      "A stało się to wszystko, żeby się spełniło słowo Pańskie wypowiedziane przez proroka: —",
      "Oto Dziewica pocznie i porodzi syna i nazwą go imieniem Emmanuel, co znaczy: Bóg z nami.",
      "Józef zbudziwszy się ze snu, uczynił jak mu polecił anioł Pański i wziął do siebie swą małżonkę.",
      "I nie zbliżał się do niej, a gdy porodziła syna, nadał mu imię Jezus."
    ],
    [
      "Kiedy Jezus narodził się w Betlejem judzkim za dni Heroda króla oto magowie ze Wschodu przybyli do Jerozolimy",
      "pytając: — Gdzie jest ten, który się narodził, król Żydów? Widzieliśmy bowiem jego gwiazdę na Wschodzie i przybyliśmy, pokłonić się jemu.",
      "Usłyszawszy to król Herod zatrwożył się i cała Jerozolima z nim.",
      "A gdy zebrał wszystkich arcykapłanów i uczonych ludu wypytywał ich, gdzie miał się Mesjasz narodzić.",
      "Ci zaś odpowiedzieli mu: — W Betlejem judzkim, albowiem tak napisał prorok:",
      "... A ty Betlejem, ziemio Judy, wcale nie jesteś najmniejsze wśród książąt Judy, albowiem z ciebie wyjdzie panujący, który będzie pasł lud mój, Izraela.",
      "Wtedy Herod przywoławszy potajemnie magów, wypytał ich dokładnie o czas pojawienia się gwiazdy,",
      "a kierując ich do Betlejem rzekł: — Idźcie, dokładnie się wywiedzcie o Dziecięciu, a gdy znajdziecie, dajcie mi znać, ażebym i ja przyszedłszy pokłonił się Mu.",
      "Oni wysłuchawszy króla udali się w drogę. A oto gwiazda, którą widzieli na Wschodzie, prowadziła ich, aż przyszedłszy zatrzymała się nad miejscem, gdzie było Dziecię.",
      "Gdy ujrzeli gwiazdę, uradowali się niezmiernie.",
      "Wszedłszy do domu zobaczyli Dziecię z Maryją, Matką Jego, i upadłszy oddali Mu głęboki pokłon. A otworzywszy swe skarby złożyli Mu dary: złoto, kadzidło i mirrę.",
      "Ostrzeżeni we śnie, żeby nie wracali do Heroda, inną drogą odeszli do swojej krainy.",
      "Po ich odejściu, oto anioł Pański ukazał się we śnie Józefowi mówiąc: — Wstań, weź Dziecię i Matkę Jego, uchodź do Egiptu i pozostań tam, dopóki ci nie powiem. Herod bowiem będzie poszukiwał Dziecięcia, aby Je zgładzić.",
      "Ten wstawszy, wziął Dziecię i Matkę Jego w nocy, udał się do Egiptu",
      "i pozostał tam aż do śmierci Heroda, żeby się spełniło słowo Pańskie wypowiedziane przez proroka: Z Egiptu wezwałem syna mego.",
      "Herod tedy widząc, że go magowie zwiedli bardzo się rozgniewał i polecił wymordować wszystkich chłopców w Betlejem i w całej jego okolicy od dwóch lat i niżej według czasu, o który się wypytał magów.",
      "Wtedy spełniło się słowo wypowiedziane przez proroka Jeremiasza: —",
      "Usłyszano krzyk w Rama, płacz i skargę wielką — Rachel opłakująca swe dzieci: I nie daje się pocieszyć, bo ich nie ma ...",
      "A gdy Herod umarł, oto anioł Pański ukazał się we śnie Józefowi w Egipcie",
      "mówiąc: — Wstań, weź Dziecię i Matkę Jego i idź do ziemi izraelskiej. Umarli bowiem ci, którzy czyhali na życie Dziecięcia.",
      "Ten wstawszy, wziął Dziecię i Matkę Jego i wrócił do ziemi izraelskiej.",
      "Ale gdy usłyszał, że Archelaus króluje w Judei w miejsce swojego ojca Heroda, bał się tam udać. Ostrzeżony we śnie wyruszył w okolice Galilei.",
      "A przyszedłszy zamieszkał w mieście zwanym Nazaret, żeby się spełniło słowo Proroków, iż będzie nazwany nazarejczykiem."
    ],
    [
      "W owych dniach wystąpił Jan Chrzciciel i nawoływał na Pustyni Judzkiej",
      "mówiąc: Nawróćcie się, przybliżyło się bowiem królestwo niebieskie!",
      "Albowiem to jest ten, o którym mówił prorok Izajasz głosząc: Głos wołającego na pustyni: przygotujcie drogę Pana, proste czyńcie ścieżki Jego.",
      "Sam Jan miał odzienie z sierści wielbłądziej i pas skórzany wokół swoich bioder. Jego pokarmem była szarańcza i miód leśny.",
      "Ciągnęły tedy do niego: Jerozolima, cała Judea i cała okolica nadjordańska;",
      "i byli chrzczeni przez niego w rzece Jordanie wyznając swoje grzechy.",
      "Widząc wielu z faryzeuszów i z saduceuszów przystępujących do jego chrztu mówił im: Plemię żmijowe, kto wam pokazał [jak] uciec przed nadchodzącym gniewem?",
      "Czyńcie więc owoc godny nawrócenia,",
      "a nie sądźcie, że możecie sobie powiedzieć: „Abrahama mamy za ojca”. Mówię wam bowiem, że Bóg może z tych oto kamieni wzbudzić dzieci Abrahamowi.",
      "Już siekiera jest przyłożona do korzenia drzew. Każde zatem drzewo nie przynoszące dobrego owocu będzie wycięte i wrzucone w ogień.",
      "Ja bowiem chrzczę was wodą dla nawrócenia. Ten zaś, co przychodzi po mnie, jest mocniejszy ode mnie. Jemu nie jestem godzien nosić sandałów. On będzie was chrzcił Duchem Świętym i ogniem.",
      "Ma On wiejadło w swej ręce. Oczyści swój omłot i zbierze swoją pszenicę do spichlerza, a plewy spali w ogniu nieugaszonym.",
      "Wtedy przybył Jezus z Galilei nad Jordan do Jana, aby być ochrzczonym przez niego.",
      "Jan zaś powstrzymywał go mówiąc: Ja potrzebuję być ochrzczonym przez Ciebie, a Ty przychodzisz do mnie?",
      "Jezus odpowiadając powiedział mu: Przestań teraz, tak bowiem wypada nam wypełnić całą sprawiedliwość. Wtedy Mu ustąpił.",
      "Gdy Jezus przyjął chrzest, zaraz wyszedł z wody. A oto otwarły się Mu niebiosa i zobaczył Ducha Bożego zstępującego jak gołębica i przychodzącego na Niego;",
      "i oto głos z nieba mówiący: Ten jest mój Syn umiłowany, w którym sobie upodobałem."
    ],
    [
      "Wtedy Duch zaprowadził Jezusa na pustynię, aby był kuszony przez diabła.",
      "A gdy pościł czterdzieści dni i czterdzieści nocy, potem poczuł głód.",
      "I przystąpiwszy kusiciel rzekł do Niego: Jeżeli jesteś Synem Bożym, powiedz, żeby te kamienie stały się chlebem.",
      "On zaś odpowiadając rzekł: Jest napisane: Nie samym chlebem żyje człowiek, lecz każdym słowem, które pochodzi z ust Boga.",
      "Wtedy diabeł wziął Go do Miasta Świętego i postawił Go na szczycie świątyni",
      "i rzekł mu: Jeżeli jesteś Synem Bożym, rzuć się w dół. Jest bowiem napisane, że aniołom swoim rozkaże o Tobie i na rękach będą Cię nosić, byś przypadkiem — nie uraził twej stopy o kamień.",
      "Jezus mu powiedział: Jest też napisane: Nie będziesz kusił Pana, Boga twego.",
      "Diabeł wziął Go znowu na bardzo wysoką górę. Pokazał Mu wszystkie królestwa świata oraz ich chwałę",
      "i rzekł Mu: Dam Ci to wszystko, jeśli upadłszy oddasz mi głęboki pokłon.",
      "Wtedy powiedział mu Jezus: Odejdź, szatanie! Jest bowiem napisane: ?ana Boga twego będziesz adorował i Jemu tylko będziesz służył.",
      "Wówczas diabeł Go opuścił, a oto aniołowie przystąpili i usługiwali Mu.",
      "Gdy zaś usłyszał, że Jan został uwięziony, udał się do Galilei.",
      "Opuściwszy Nazaret przyszedł i zamieszkał w Kafarnaum nad jeziorem, na pograniczu Zabulona i Neftalego,",
      "żeby się spełniło słowo wypowiedziane przez proroka Izajasza:",
      "Ziemia Zabulona i ziemia Neftalego, droga morska, Zajordanie, Galilea narodów,",
      "lud, który siedział w ciemności, ujrzał wielkie światło, a tym, którzy mieszkali w krainie i w cieniu śmierci, światło im wzeszło.",
      "Odtąd Jezus zaczął głosić i mówić: Nawróćcie się, przybliżyło się bowiem królestwo niebieskie.",
      "Przechodząc nad [brzegiem] Jeziora Galilejskiego zobaczył dwóch braci, Szymona, zwanego Piotrem, i brata jego Andrzeja, zarzucających sieć w jezioro: byli bowiem rybakami.",
      "I rzekł do nich: Chodźcie za mną, a uczynię was rybakami ludzi.",
      "Ci zaś natychmiast zostawiwszy sieci poszli za Nim.",
      "Odszedłszy stamtąd zobaczył innych dwóch braci, Jakuba, [syna] Zebedeusza, i Jana, jego brata — w łodzi z Zebedeuszem, ich ojcem, naprawiali sieci — i wezwał ich.",
      "Ci zaś natychmiast opuściwszy łódź i ojca swego poszli za Nim.",
      "Obchodził całą Galileę nauczając w ich synagogach i głosząc Ewangelię królestwa i lecząc wszelką chorobę oraz wszelką słabość wśród ludu.",
      "Rozeszła się wieść o Nim po całej Syrii. Przynoszono Mu wszystkich mających różne choroby, cierpiących dolegliwości, opętanych, epileptyków, sparaliżowanych, i uzdrowił ich.",
      "I szły za Nim liczne rzesze z Galilei, z Dekapolu, z Jerozolimy, z Judei i z Zajordania."
    ],
    [
      "Widząc zaś rzesze wyszedł na górę. A gdy usiadł, przystąpili do Niego Jego uczniowie.",
      "Otworzywszy swe usta nauczał ich mówiąc:",
      "Błogosławieni ubodzy w duchu, albowiem ich jest królestwo niebieskie.",
      "Błogosławieni, którzy się smucą, albowiem oni będą pocieszeni.",
      "Błogosławieni cisi, albowiem oni posiądą ziemię.",
      "Błogosławieni, którzy łakną i pragną sprawiedliwości, albowiem oni będą nasyceni.",
      "Błogosławieni miłosierni, albowiem oni miłosierdzia dostąpią.",
      "Błogosławieni czystego serca, albowiem oni będą oglądać Boga.",
      "Błogosławieni pokój wprowadzający, albowiem oni będą nazwani synami Bożymi.",
      "Błogosławieni, którzy cierpią prześladowanie dla sprawiedliwości, albowiem ich jest królestwo niebieskie.",
      "Błogosławieni jesteście, gdy wam będą złorzeczyć i będą [was] prześladowali i kłamliwie będą zarzucać wam wszelkie zło z powodu mnie,",
      "cieszcie się i radujcie, albowiem obfita jest wasza zapłata w niebie. Tak bowiem prześladowali proroków, którzy byli przed wami.",
      "Wy jesteście solą ziemi. Jeżeli sól utraci swój smak, czym ją posolić? Na nic się już nie zda tylko na wyrzucenie precz, żeby była podeptana przez ludzi.",
      "Wy jesteście światłem świata. Nie może się ukryć miasto położone na górze.",
      "Ani też nie zapalają światła i nie stawiają go pod korcem, ale na świeczniku, aby świeciło wszystkim, którzy są w domu.",
      "Tak niech świeci wasze światło przed ludźmi, aby widzieli wasze dobre uczynki i oddali chwałę Ojcu waszemu, który jest w niebie.",
      "Nie sądźcie, że przyszedłem znieść Prawo lub Proroków. Nie przyszedłem znieść, lecz wypełnić.",
      "Zaprawdę bowiem mówię wam, dopóki niebo i ziemia nie przeminą, ani jedna jota, ani jedna kreska nie zginie z Prawa, aż się wszystko spełni.",
      "Ktokolwiek by zatem znosił jedno z tych przykazań, tych najmniejszych, i tak uczył ludzi, będzie nazwany najmniejszym w królestwie niebieskim. Kto by zaś pełnił i uczył — ten będzie nazwany wielkim w królestwie niebieskim.",
      "Albowiem mówię wam: jeżeli sprawiedliwość wasza nie będzie większa niż uczonych w Piśmie i faryzeuszów, nie wejdziecie do królestwa niebieskiego.",
      "Słyszeliście, że powiedziano przodkom: Nie zabijaj, a kto by się dopuścił zabójstwa, czeka go sąd.",
      "Ja zaś mówię wam, kto się gniewa na brata swego, czeka go sąd. Kto by zaś powiedział bratu swemu: głupi — czeka go Najwyższa Rada; kto by rzekł: bezbożniku — czeka go ogień j piekielny.",
      "Jeżeli więc przyniesiesz swój dar przed ołtarz i tam przypomnisz sobie, że brat twój ma coś przeciwko tobie,",
      "zostaw tam twój dar przed ołtarzem i idź, pojednaj się wpierw z bratem twoim, a wtedy przyszedłszy” ofiaruj swój dar.",
      "Pogódź się szybko ze swoim przeciwnikiem, dopóki jesteś z nim w drodze, żeby cię twój przeciwnik nie oddał sędziemu a sędzia dozorcy, i żebyś nie był wtrącony do więzienia.",
      "Zaprawdę mówię ci: nie wyjdziesz stamtąd, dopóki nie zwrócisz ostatniego pieniążka.",
      "Słyszeliście, że powiedziano: Nie cudzołóż.",
      "Ja zaś mówię wam, że każdy kto spogląda na niewiastę, aby jej pożądać, już z nią zcudzołożył w swoim sercu.",
      "Jeżeli więc twoje prawe oko prowadzi cię do upadku, wyłup je i odrzuć od siebie. Lepiej bowiem dla ciebie, że zginie jeden z twoich członków, niż żeby całe twoje ciało miało być wrzucone do piekła.",
      "A jeżeli prowadzi cię do upadku twoja prawa ręka, odetnij ją i odrzuć ją od siebie. Lepiej bowiem dla ciebie, że zginie jeden z twoich członków, niż żeby całe twoje ciało miało pójść do piekła.",
      "Powiedziano też: Jeżeli kto oddala swą żonę, niech jej da list rozwodowy.",
      "Ja zaś mówię wam, że każdy, kto oddala swą żonę, wyjąwszy przypadek związku nieważnego, sprawia że ona cudzołoży. A kto by oddaloną poślubił, cudzołoży.",
      "Słyszeliście też, że powiedziano przodkom: Nie będziesz fałszywie przysięgał, ale dotrzymasz Panu twojej przysięgi.",
      "Ja zaś mówię wam, żeby wcale nie przysięgać, ani na niebo, bo jest tronem Boga,",
      "ani na ziemię, bo jest podnóżkiem Jego stóp, ani na Jerozolimę, bo jest miastem Wielkiego Króla.",
      "Ani na twoją głowę nie przysięgaj, bo nie możesz jednego włosa uczynić białym lub czarnym.",
      "Niech mowa wasza będzie: tak, tak, nie, nie. Co zaś nadto jest — od złego jest.",
      "Słyszeliście, że powiedziano: Oko za oko, ząb za ząb.",
      "Ja zaś mówię wam, żeby nie stawiać oporu złemu. Ale jeżeli cię ktoś bije w prawy twój policzek, nadstaw mu i drugi.",
      "A kto chce się z tobą prawować i wziąć twoją szatę, zostaw mu i płaszcz.",
      "Kto cię zmusza do jednego tysiąca [kroków], idź z nim dwa.",
      "Daj temu, kto cię prosi, i nie odwracaj się od tego, kto chce od ciebie pożyczyć.",
      "Słyszeliście, że powiedziano: Będziesz miłował twojego bliźniego, a będziesz nienawidził twego nieprzyjaciela.",
      "Ja zaś mówię wam: Miłujcie waszych nieprzyjaciół i módlcie się za tych, którzy was prześladują,",
      "abyście byli synami Ojca waszego, który jest w niebie, bo [On] sprawia, że Jego słońce wschodzi nad złymi i dobrymi i spuszcza deszcz na sprawiedliwych i niesprawiedliwych.",
      "Jeżeli bowiem miłujecie tych, którzy was miłują, jaką macie nagrodą? Czy i celnicy nie czynią tego samego?",
      "A jeżeli pozdrawiacie tylko waszych braci, cóż więcej czynicie? Czy i poganie nie czynią tego samego?",
      "Bądźcie więc wy doskonali jak Ojciec wasz niebieski jest doskonały."
    ],
    [
      "Strzeżcie się zaś, żebyście waszych praktyk religijnych nie wykonywali przed ludźmi, aby was widzieli, inaczej nie będziecie mieli nagrody u Ojca waszego, który jest w niebie.",
      "Gdy więc dajesz jałmużnę, nie trąb przed sobą, jak to czynią obłudnicy w synagogach i na ulicach, aby ich ludzie chwalili. Zaprawdę mówię wam: już mają swoją nagrodę.",
      "Ty zaś gdy dajesz jałmużnę, [staraj się] niech nie wie twoja lewa ręka, co czyni twoja prawa,",
      "żeby twoja jałmużna była ukryta, a Ojciec twój, który widzi w ukryciu, odpłaci tobie.",
      "A gdy się modlicie nie bądźcie jak obłudnicy, którzy lubią się modlić w synagogach i stojąc na rogach ulic, żeby się pokazać ludziom. Zaprawdę mówię wam: już mają swoją nagrodę.",
      "Ty zaś, gdy chcesz się modlić, wejdź do twojej izdebki i zamknąwszy drzwi, módl się do Ojca twojego, który jest w ukryciu, a Ojciec twój, który widzi w ukryciu, odpłaci tobie.",
      "Modląc się zaś nie bądźcie gadatliwi jak poganie. Mniemają bowiem, że z powodu swej wielomówności będą wysłuchani.",
      "Nie bądźcie więc do nich podobni, albowiem Ojciec wasz wie, czego potrzebujecie, zanim wy Go o to poprosicie.",
      "Wy tedy tak się módlcie: Ojcze nasz, który jesteś w niebie, niech się święci imię Twoje.",
      "Niech przyjdzie Twoje królestwo, Niech się dzieje Twoja wola, jak w niebie, tak na ziemi.",
      "Chleba naszego powszedniego daj nam dzisiaj",
      "i odpuść nam nasze winy, jak i my odpuszczamy naszym winowajcom,",
      "i nie wódź nas na pokuszenie, ale nas zbaw od złego.",
      "Jeżeli bowiem odpuścicie ludziom ich przewinienia, odpuści i wam Ojciec wasz niebieski.",
      "Jeżeli zaś nie odpuścicie ludziom i Ojciec wasz nie odpuści przewinień waszych.",
      "Gdy zaś pościcie nie bądźcie posępni jak obłudnicy. Wyniszczają bowiem swoje oblicza, aby pokazać ludziom, że poszczą. Zaprawdę mówię wam, już mają swoją nagrodę.",
      "Ty zaś poszcząc namaść sobie głowę i umyj swoją twarz,",
      "żebyś nie pokazał ludziom, że pościsz, ale Ojcu twemu, który jest w ukryciu. A Ojciec twój, który widzi w ukryciu, odpłaci tobie.",
      "Nie gromadźcie sobie skarbów na ziemi, gdzie mól i rdza niszczą i gdzie złodzieje podkopują i kradną.",
      "Natomiast gromadźcie sobie skarby w niebie, gdzie ani mól, ani rdza nie niszczą i gdzie złodzieje nie podkopują i nie kradną.",
      "Gdzie bowiem jest twój skarb, tam jest i serce twoje.",
      "Oko jest lampą ciała. Jeżeli więc oko twoje jest zdrowe, całe twoje ciało będzie pełne światła.",
      "Gdy zaś oko twoje jest chore, całe twoje ciało będzie w ciemności. Jeżeli tedy światło, które jest w tobie, jest ciemnością, jakaż jest ciemność.",
      "Nikt nie może dwom panom służyć, bo albo jednego będzie nienawidził a drugiego miłował, albo do jednego przystanie, a drugim wzgardzi. Nie możecie służyć Bogu i mamonie.",
      "Dlatego mówię wam: nie trwóżcie się o wasze życie, co będziecie jeść albo co będziecie pić, ani o ciało wasze, czym będziecie się okrywać. Czy życie nie jest czymś więcej aniżeli pokarm, a ciało niż odzienie?",
      "Spójrzcie na ptaki niebieskie: nie sieją ani nie żną, ani nie zbierają do spichlerzów a Ojciec wasz niebieski żywi je. Czy wy nie jesteście ważniejsi od nich?",
      "Któż z was troszcząc się może do swego wieku dodać jedną chwilkę?",
      "A o odzienie czemu się martwicie? Przypatrzcie się liliom polnym jak rosną. Me pracują ani nie przędą.",
      "Mówię wam: ani Salomon w całej swojej wspaniałości nie był tak przyodziany jak jedna z nich.",
      "Jeżeli więc Bóg tak przyodziewa trawę polną, która dziś jest a jutro będzie w piec wrzucona, o ileż bardziej was, małej wiary?",
      "Nie trwóżcie się więc mówiąc: co będziemy jedli? albo: co będziemy pili? albo czym będziemy się przyodziewali?",
      "bo o to wszystko poganie zabiegają — albowiem Ojciec wasz niebieski wie, że tego wszystkiego potrzebujecie.",
      "Szukajcie więc najpierw królestwa Bożego i jego sprawiedliwości, a wszystko to będzie wam przydane.",
      "Nie troszczcie się więc o jutro. Jutro będzie się troszczyć o siebie. Dosyć ma dzień swojej nędzy."
    ],
    [
      "Nie sądźcie, abyście nie byli sądzeni.",
      "Jakim bowiem sądem sądzicie, [takim] będziecie sądzeni; i jaką miarą mierzycie, wam odmierzą.",
      "Czemu to widzisz drzazgę w oku twojego brata, a belki w twoim oku nie zauważasz?",
      "Albo jak możesz mówić bratu twojemu: Pozwól, że wyjmę drzazgę z twojego oka, skoro [masz] belkę w swoim oku?",
      "Obłudniku, wyrzuć najpierw belkę z twojego oka, a wtedy lepiej zobaczysz, [jak] usunąć drzazgę z oka twojego brata.",
      "Nie dawajcie psom tego, co święte, ani nie rzucajcie waszych pereł przed wieprze, aby ich nie podeptały swoimi nogami, a odwróciwszy sie, was nie rozszarpały.",
      "Proście, a będzie wam dane. Szukajcie, a znajdziecie. Pukajcie, a otworzą wam.",
      "Każdy bowiem proszący otrzymuje, a szukający znajduje, a pukającemu otworzą.",
      "Albo czy jest wśród was człowiek, który — gdy jego syn prosi o chleb — żeby podał mu kamień?",
      "Albo gdy o rybę prosi, żeby mu podał węża?",
      "Jeżeli tedy wy, choć źli jesteście, potraficie dawać waszym dzieciom dobre dary, o ileż bardziej Ojciec wasz, który jest w niebie, da dobre rzeczy tym, którzy Go proszą.",
      "Wszystkie więc rzeczy, jakie chcecie, żeby wam ludzie czynili, te i wy im czyńcie. Na tym bowiem polega Prawo i Prorocy.",
      "Wchodźcie przez ciasną bramę. Bo szeroka jest brama i przestronna droga prowadząca na zatracenie. I wielu jest, którzy przez nią wchodzą.",
      "Jak ciasna jest brama i wąska droga prowadząca do życia. I niewielu jest, którzy ją znajdują.",
      "Strzeżcie się fałszywych proroków, którzy przychodzą do was w odzieniu owczym, wewnątrz zaś są drapieżnymi wilkami.",
      "Po ich owocach poznacie ich. Czy zbiera się winogrona z cierni albo figi z ostów?",
      "Tak, każde dobre drzewo daje dobre owoce. Zaś złe drzewo daje złe owoce.",
      "Me może dobre drzewo wydawać złych owoców ani złe drzewo dawać dobrych owoców.",
      "Każde drzewo, które nie daje dobrych owoców, jest wycinane i w ogień rzucane.",
      "Zatem z owoców ich poznacie ich.",
      "Nie każdy, który mi mówi: Panie, Panie! wejdzie do królestwa niebieskiego, ale który spełnia wolę Ojca mojego, który jest w niebie.",
      "Wielu powie mi w owym dniu: Panie, Panie, czy nie prorokowaliśmy w Twoim imieniu i [mocą] Twojego imienia wyrzucaliśmy demony, a za pośrednictwem Twojego imienia nie zdziałaliśmy wielu cudów?",
      "A wtedy wyznam im: Nigdy was nie znałem. Odejdźcie ode mnie wy, którzy czynicie nieprawość.",
      "Każdy więc, kto słucha tych słów moich i je wykonuje, jest podobny do męża roztropnego, który zbudował sobie dom na skale.",
      "Spadł deszcz i wezbrały potoki, zerwały się wiatry, uderzyły w ten dom i nie upadł. Zbudowany był bowiem na skale.",
      "Każdy, kto słucha tych słów moich, a nie wykonuje ich, jest podobny do męża nierozsądnego, który zbudował swój dom na piasku.",
      "Spadł deszcz i wezbrały potoki, zerwały się wiatry, uderzyły w ten dom, i upadł, a upadek jego był wielki.",
      "I stało się, gdy Jezus skończył te mowy, zdumiewały się rzesze nad Jego nauką.",
      "Nauczał ich bowiem jako ten, który ma władzę, a nie jak ich uczeni w Piśmie."
    ],
    [
      "Gdy zszedł z góry, szły za Nim liczne rzesze.",
      "A oto trędowaty zbliżywszy się, pokłonił Mu się głęboko mówiąc: Panie, jeżeli chcesz, możesz mię oczyścić.",
      "Wyciągnąwszy rękę dotknął go mówiąc: Chcę, bądź oczyszczony; i natychmiast został oczyszczony z trądu.",
      "A Jezus powiedział mu: Bacz, żebyś nikomu nie mówił, ale idź, pokaż się kapłanowi i złóż ofiarę, jaką nakazał Mojżesz na świadectwo dla nich.",
      "Gdy wszedł do Kafarnaum, przystąpił do Niego setnik prosząc Go",
      "i mówiąc: Panie, sługa mój leży w domu sparaliżowany, bardzo cierpiący.",
      "Powiedział mu: Przyjdę i uzdrowię go.",
      "Odpowiadając setnik rzekł: Panie, nie jestem godzien, abyś wszedł pod dach mój, ale tylko powiedz słowo, a będzie zdrowy mój sługa.",
      "Bo i ja będąc człowiekiem [podległym] władzy mam pod sobą żołnierzy i mówię temu: Idź — i idzie, innemu: Przyjdź — i przychodzi, a niewolnikowi mojemu: Czyń to — i czyni.",
      "Gdy [to] Jezus usłyszał, zdziwił się i rzekł do tych, którzy szli za Nim: Zaprawdę mówię wam, u nikogo w Izraelu nie znalazłem takiej wiary.",
      "Mówię wam: wielu przyjdzie ze Wschodu i Zachodu i zasiądą z Abrahamem, z Izaakiem i z Jakubem w królestwie niebieskim,",
      "a synowie królestwa będą wyrzuceni na zewnątrz w ciemności. Tam będzie płacz i zgrzytanie zębów.",
      "I rzekł Jezus setnikowi: Idź, niech ci się stanie, jak uwierzyłeś. I został uzdrowiony sługa jego w owej godzinie.",
      "A gdy Jezus wszedł do domu Piotra, zobaczył jego teściową leżącą i gorączkującą.",
      "I dotknął jej ręki i opuściła ją gorączka. Wstała i usługiwała Mu.",
      "Gdy nastał wieczór, przyprowadzono do Niego wielu opętanych. I wyrzucał duchy słowem i uzdrowił wszystkich źle się mających,",
      "ażeby się spełniło słowo wypowiedziane przez proroka Izajasza: On wziął nasze słabości i przejął choroby.",
      "Jezus zaś widząc rzeszę dookoła siebie kazał przeprawić się na drugą stronę.",
      "I przystąpiwszy jeden uczony w Piśmie rzekł do Niego: Nauczycielu, pójdę za Tobą dokądkolwiek się udasz.",
      "A Jezus mu powiedział: Lisy mają jamy i ptaki niebieskie gniazda, Syn zaś Człowieczy nie ma gdzie głowy położyć.",
      "Inny zaś z Jego uczniów rzekł Mu: Panie, pozwól mi wpierw pójść i pogrzebać mojego ojca.",
      "Jezus mu odpowiedział: Pójdź za mną. A umarłym zostaw grzebanie ich umarłych.",
      "Gdy wsiadł do łodzi, towarzyszyli Mu Jego uczniowie.",
      "I oto zerwała się wielka burza na jeziorze, tak że fale zalewały łódź. On zaś spał.",
      "Przystąpiwszy zbudzili Go mówiąc: Panie, ratuj, giniemy!",
      "I powiedział im: Dlaczego jesteście bojaźliwi, małej wiary? Wtedy wstawszy rozkazał wiatrom i jezioru i nastała wielka cisza.",
      "Ludzie zaś zdziwili się mówiąc: Kimże On jest, że i wiatry i jezioro są Mu posłuszne?",
      "Gdy przybył na drugą stronę do krainy Gadareńczyków, zabiegli Mu drogę dwaj opętani, którzy wyszli z grobów i byli tak bardzo groźni, że nikt nie ośmielał się przechodzić ową drogą.",
      "I oto krzyczeli wołając: Co nam i Tobie, Synu Boży? Przyszedłeś tu przed czasem, żeby nas dręczyć!",
      "Opodal zaś nich było stado licznych wieprzów, które się pasły.",
      "Poprosiły Go więc demony mówiąc: Jeżeli nas wyrzucasz, poślij nas w to stado wieprzów.",
      "I rzekł im: Idźcie! Ci tedy wyszedłszy weszli w wieprze. A oto ruszyło całe stado w dół urwiskiem do jeziora i utonęło w wodzie,",
      "pasterze zaś uciekli. Udawszy się do miasta oznajmili o wszystkim oraz sprawę z opętanymi.",
      "I oto całe miasto wyszło naprzeciw Jezusa, a zobaczywszy Go prosili, żeby opuścił ich granice."
    ],
    [
      "Wszedłszy do łodzi przeprawił się i przybył do swego miasta.",
      "Oto przynieśli Mu sparaliżowanego, leżącego na łożu. Jezus widząc ich wiarę rzekł do sparaliżowanego: Ufaj, synu! Odpuszczone są twoje grzechy.",
      "A oto niektórzy z uczonych w Piśmie pomyśleli sobie: Ten bluźni.",
      "Jezus poznawszy ich myśli rzekł: Dlaczego macie złe myśli w sercach waszych?",
      "Cóż bowiem jest łatwiejsze: powiedzieć — odpuszczone są twoje grzechy? czy powiedzieć: wstań i chodź.",
      "Ale żebyście wiedzieli, że Syn Człowieczy ma moc na ziemi odpuszczać grzechy, tedy powiedział sparaliżowanemu: Wstań, weź twoje łoże i idź do twego domu:",
      "I wstawszy poszedł do swojego domu.",
      "Rzesze zaś widząc, zlękły sie i oddały cześć Bogu, Temu który dał taką moc ludziom.",
      "Jezus odchodząc stamtąd zobaczył człowieka imieniem Mateusz siedzącego w komorze celnej, i powiedział mu: Pójdź za mną. Ten powstawszy poszedł za Nim.",
      "I stało się, gdy On siedział w domu za stołem, oto wielu celników i grzeszników przyszedłszy siedzieli z Jezusem i z Jego uczniami.",
      "Faryzeusze widząc [to] powiedzieli uczniom Jego: Dlaczego wasz nauczyciel je z celnikami i z grzesznikami?",
      "On zaś usłyszawszy rzekł: Lekarza nie potrzebują zdrowi, ale źle się mający.",
      "Idźcie i nauczcie się, co znaczy: Miłosierdzia chcę raczej niż ofiary. Nie przyszedłem bowiem wzywać sprawiedliwych, ale grzeszników.",
      "Wtedy przystąpili do Niego uczniowie Jana mówiąc: Dlaczego my i faryzeusze często pościmy, Twoi zaś uczniowie nie poszczą?",
      "Jezus im odpowiedział: Nie mogą się smucić goście weselni, jak długo pan młody jest z nimi. Ale przyjdą dni, że pan młody będzie wzięty od nich i wtedy będą pościć.",
      "Nikt nie przyszywa łaty z surowego sukna na starą odzież, albowiem jego wstawka obrywa ubranie i powstaje większa dziura.",
      "Ani też nie wlewają nowego wina do starych bukłaków. W przeciwnym razie pękają bukłaki i wino się wylewa i bukłaki niszczeją. Ale nowe wino wlewają do nowych bukłaków, tedy jedno i drugie się zachowuje.",
      "A gdy On te rzeczy do nich mówił, oto przybył pewien zwierzchnik, oddał Mu głęboki pokłon mówiąc: Córka moja dopiero co umarła, ale przyjdź, włóż na nią Twoją rękę, a będzie żyć.",
      "Jezus wstawszy poszedł za nim i uczniowie Jego.",
      "A oto kobieta dwanaście lat na krwotok cierpiąca przybliżywszy się z tyłu dotknęła skraju Jego szaty,",
      "bo mówiła sobie: żebym tylko dotknęła Jego szaty, będę uzdrowiona.",
      "Jezus zaś odwróciwszy się widząc ją rzekł: Ufaj, córko! Wiara twoja cię uzdrowiła. I została uzdrowiona ta kobieta od owej godziny.",
      "A gdy Jezus przyszedł do domu zwierzchnika i zobaczył flecistów i tłum zawodzący",
      "powiedział: Odejdźcie! Nie umarła bowiem dzieweczka, ale śpi. I wyśmiano Go.",
      "Gdy zaś usunięto tłum, wszedłszy wziął ją za rękę i dzieweczka podniosła się.",
      "I rozeszła się ta wieść po całej owej krainie.",
      "Gdy Jezus odchodził stamtąd, poszli za Nim dwaj ślepi i wołając prosili: Zmiłuj się nad nami, Synu Dawida!",
      "A gdy wszedł do domu przystąpili do Niego ślepi. Jezus zapytał ich: Wierzycie, że mogę to uczynić? Odpowiedzieli Mu: Tak, Panie.",
      "Wtedy dotknął ich oczu mówiąc: Niech się wam stanie według waszej wiary.",
      "I otworzyły się ich oczy. Jezus nakazał im surowo mówiąc: Baczcie, niech się nikt nie dowie.",
      "Oni zaś wyszedłszy rozsławili Go po całej owej krainie.",
      "Kiedy oni odchodzili oto przyprowadzono Mu człowieka niemego, opętanego.",
      "Gdy demon został wypędzony, niemy przemówił. I zdumiały się rzesze mówiąc: Nigdy coś takiego nie zdarzyło się w Izraelu.",
      "Faryzeusze zaś powiedzieli: [Mocą] księcia demonów wyrzuca demony.",
      "Jezus obchodził wszystkie miasta i wioski ucząc w synagogach ich, przepowiadając Ewangelią królestwa, lecząc każdą chorobą i każdą słabość.",
      "Widząc zaś rzesze wzięła Go litość nad nimi, bo były znękane i porzucone jak owce nie mające pasterza.",
      "Wtedy powiedział uczniom swoim: Żniwo doprawdy wielkie, robotników zaś mało.",
      "Proście zatem Pana żniwa, aby wysłał robotników na swoje żniwo."
    ],
    [
      "Przywoławszy do siebie dwunastu swoich uczniów dał im władzę nad duchami nieczystymi, żeby je wypędzali i leczyli każdą chorobę i każdą słabość.",
      "Imiona dwunastu apostołów są następujące: pierwszy Szymon, zwany Piotrem, i Andrzej, jego brat, Jakub Zebedeusza i Jan, jego brat,",
      "Filip i Bartłomiej, Tomasz i Mateusz celnik, Jakub Alfeusz i Tadeusz,",
      "Szymon Kananejczyk i Judasz Iskariota, który Go zdradził.",
      "Tych Dwunastu posłał Jezus. Rozkazując im powiedział: Nie idźcie do pogan i nie wstępujcie do miasta Samarytan.",
      "Udajcie się raczej do owiec zaginionych z domu Izraela.",
      "Udając się zaś przepowiadajcie mówiąc: Przybliżyło się królestwo niebieskie.",
      "Chorych uzdrawiajcie, zmarłych wskrzeszajcie, trędowatych oczyszczajcie, demony wyrzucajcie. Darmo otrzymaliście, darmo dawajcie.",
      "Nie zbierajcie złota ani srebra, ani miedzi do trzosów waszych;",
      "[nie zabierajcie] ani torby podróżnej, ani dwóch sukien, ani sandałów, ani laski. Godzien jest bowiem robotnik swojej strawy.",
      "Jeżeli przyjdziecie do jakiegoś miasta lub wioski, wywiedzcie się, kto w niej jest godny. Tam pozostańcie, dopóki nie odejdziecie.",
      "Wchodząc zaś do domu pozdrówcie go.",
      "A jeżeli dom ten jest godny, niech zstąpi nań pokój wasz, a jeżeli nie jest godny, wasz pokój niech powróci do was.",
      "Jeżeli kto was nie przyjmie i nie będzie słuchał waszych słów, wychodząc z domu lub miasta owego strząśnijcie proch z nóg waszych.",
      "Zaprawdę, mówię wam, lżej będzie ziemi Sodomy i Gomory w dniu sądu niż owemu miastu.",
      "Oto ja posyłam was jak owce między wilki. Bądźcie więc przezorni jak węże i prości jak gołębie.",
      "Uważajcie na ludzi, albowiem będą was podawać do sądu i w synagogach swych będą was biczować.",
      "Będziecie prowadzeni przed namiestników i królów z powodu mnie, na świadectwo im i poganom.",
      "A gdy was wydadzą, nie martwcie się, jak i co będziecie mówić. Albowiem będzie wam dane w owej godzinie, co macie mówić.",
      "Nie wy bowiem jesteście tymi, którzy mówią, ale Duch Ojca waszego, mówiący w was.",
      "Wyda więc na śmierć brat brata, a ojciec dziecko. I wystąpią dzieci przeciw rodzicom i o śmierć ich przyprawią.",
      "I będziecie znienawidzeni przez wszystkich z powodu mojego imienia. Kto wytrwa do końca, ten będzie zbawiony.",
      "Gdy zaś będą was prześladować w tym mieście, uciekajcie do innego. Zaprawdę mówię wam, nie skończycie [obchodzić] miast Izraela, gdy przyjdzie Syn Człowieczy.",
      "Uczeń nie jest nad nauczycielem ani też sługa nad swoim panem.",
      "Wystarczy uczniowi, że będzie jak jego nauczyciel, a sługa jak pan jego. Jeżeli pana domu przezwali Beelzebulem, o ile bardziej jego domowników.",
      "Nie bójcie się więc ich. Nie ma nic zakrytego, co nie miałoby być wyjawione, i tajemnego, o czym nie miano by się dowiedzieć.",
      "Co mówię wam w ciemności, powiedzcie w świetle, a co słyszycie na ucho, rozgłoście na tarasach.",
      "I nie bójcie się tych, którzy zabijają ciało, duszy zaś zabić nie mogą. Bójcie się raczej tego, który może i duszę, i ciało zatracić w piekle.",
      "Czyż dwóch wróbli nie sprzedaje się za asa? A żaden z nich nie spada na ziemię bez [woli] Ojca waszego.",
      "Nawet wszystkie wasze włosy na głowie są policzone.",
      "Nie bójcie się więc, wy jesteście więcej warci niż wiele wróbli.",
      "Każdego zatem, kto mnie wyzna wobec ludzi, również ja wyznam przed Ojcem moim, który jest w niebie.",
      "Kto zaś zaprze się mnie przed ludźmi i ja zaprę się go przed Ojcem moim, który jest w niebie.",
      "Nie sądźcie, że przyszedłem przynieść pokój na ziemię. Nie przyszedłem nieść pokoju, lecz miecz.",
      "Przyszedłem bowiem poróżnić człowieka z jego ojcem, córkę z jej matką, synową z jej teściową.",
      "? nieprzyjaciółmi człowieka są jego domownicy.",
      "Kto miłuje ojca lub matkę bardziej niż mnie, nie jest mnie godzien. I kto miłuje syna lub córkę więcej niż mnie, nie jest mnie godzien.",
      "Kto nie bierze swego krzyża i nie idzie za mną, nie jest mnie godzien.",
      "Kto chce znaleźć swe życie, straci je. A kto straci życie swe z powodu mnie, znajdzie je.",
      "Kto was przyjmuje, mnie przyjmuje. Kto mnie przyjmuje, przyjmuje tego, który mnie posłał.",
      "Kto przyjmuje proroka jako proroka, otrzymuje nagrodę proroka. I kto przyjmuje sprawiedliwego w imię sprawiedliwego, otrzyma nagrodę sprawiedliwego.",
      "Kto by dał pić jednemu z tych najmniejszych tylko kubek świeżej [wody], dlatego że jest uczniem [moim], zaprawdę mówię wam: nie utraci swej nagrody."
    ],
    [
      "I stało się, gdy Jezus skończył pouczać dwunastu swych uczniów, odszedł stamtąd uczyć i przepowiadać w ich miastach.",
      "Gdy Jan dowiedział się w więzieniu o czynach Chrystusa posławszy,",
      "zapytał Go przez swoich uczniów: Czy Ty jesteś tym, który ma przyjść, czy mamy innego oczekiwać?",
      "A Jezus odpowiedziawszy rzekł im: Idźcie i oznajmijcie Janowi, co słyszycie i widzicie:",
      "Ślepi odzyskują wzrok i chromi chodzą, trędowaci są oczyszczeni i głusi słyszą; umarli zmartwychwstają i ubogim głosi się Ewangelię,",
      "a błogosławiony, który się ze mnie nie gorszy.",
      "Gdy zaś ci odeszli, Jezus zaczął mówić rzeszom o Janie: Co wyszliście oglądać na pustyni, trzcinę przez wiatr kołysaną?",
      "Cóż więc wyszliście widzieć, człowieka w delikatne szaty ubranego? Oto ci, którzy noszą delikatne szaty, są w domach królewskich.",
      "A więc kogo wyszliście zobaczyć? Proroka? Tak, mówię wam, nawet [kogoś] więcej niż proroka.",
      "On jest tym, o którym jest napisane: Oto ja posyłam wysłańca mojego przed Tobą, który przygotuje drogę Twoją przed Tobą.",
      "Zaprawdę mówię wam: spomiędzy zrodzonych z niewiasty nie pojawił się większy od Jana Chrzciciela. Najmniejszy zaś w królestwie niebieskim jest większy od niego.",
      "Od dni zaś Jana Chrzciciela aż dotąd, królestwo niebieskie doznaje przemocy i gwałtownicy je zdobywają.",
      "Wszyscy bowiem Prorocy i Prawo prorokowali aż do Jana.",
      "A jeżeli chcecie przyjąć, on jest Eliaszem, który ma przyjść.",
      "Kto ma uszy, niech słucha.",
      "Z kim zaś porównam to pokolenie? Podobne jest do dzieci siedzących na placach, które wołając do innych",
      "mówią: Przygrywaliśmy wam i nie tańczyliście, zawodziliśmy i nie okazywaliście żalu,",
      "Przyszedł bowiem Jan: ani nie jadł, ani nie pił i mówią: ma demona.",
      "Przyszedł Syn Człowieczy: je i pije i mówią: Oto żarłok i pijak, przyjaciel celników i grzeszników. Ale mądrość została usprawiedliwiona przez swoje czyny.",
      "Wtedy zaczął gromić miasta, w których dokonało się najwięcej cudów, że się nie nawróciły:",
      "Biada ci, Korozain! Biada ci, Betsaido! Gdyby w Tyrze i w Sydonie dokonały się cuda, jakie działy się u was, dawno już czyniłyby pokutę w worze i w popiele.",
      "Ale mówię wam: Tyrowi i Sydonowi będzie lżej w dniu sądu niż wam!",
      "A ty, Kafarnaum: Może aż pod niebo będziesz wywyższone? Aż do otchłani zejdziesz! Bo gdyby się były dokonały w Sodomie te cuda, jakie dzieją się u ciebie, ostałaby się była aż do dziś.",
      "Toteż mówię wam: Ziemi sodomskiej będzie lżej w dniu sądu niż tobie.",
      "W owym czasie odpowiadając Jezus powiedział: Wysławiam Cię, Ojcze, Panie nieba i ziemi, że ukryłeś te rzeczy przed mądrymi i rozumnymi, a objawiłeś je prostaczkom.",
      "Tak, Ojcze, bo tak Tobie się podobało.",
      "Wszystko przekazał mi Ojciec mój i nikt nie zna Syna tylko Ojciec i nikt nie zna Ojca tylko Syn i ten, komu Syn zechce objawić.",
      "Przyjdźcie do mnie wszyscy, którzy jesteście utrudzeni i obciążeni, a ja was pokrzepię.",
      "Weźmijcie moje jarzmo na siebie i nauczcie się ode mnie, że jestem cichy i pokornego serca, a znajdziecie odpoczynek dla dusz waszych.",
      "Albowiem jarzmo moje jest słodkie i brzemię moje jest lekkie."
    ],
    [
      "W owym czasie przechodził Jezus w szabat wśród zbóż. Uczniowie zaś Jego byli głodni i zaczęli wyłuskiwać kłosy i jeść.",
      "Widząc [to] faryzeusze rzekli Mu: Oto Twoi uczniowie czynią to, czego nie wolno czynić w szabat.",
      "On zaś odpowiedział im: Nie czytaliście co uczynił Dawid, gdy był głodny [on] i ci, którzy z nim byli?",
      "Jak wszedł do domu Bożego i zjadł chleby pokładne, których nie wolno było spożywać ani jemu, ani tym, którzy z nim byli, ale tylko samym kapłanom?",
      "Albo nie czytaliście w Prawie, że w szabat kapłani w świątyni naruszają szabat i są bez winy?",
      "Mówię wam: tu jest coś więcej niż świątynia.",
      "Gdybyście zrozumieli, co znaczy: Miłosierdzia chcę raczej niż ofiary, nie potępialibyście niewinnych.",
      "Syn bowiem Człowieczy jest panem szabatu.",
      "I odszedłszy stamtąd wszedł do ich synagogi.",
      "A oto był [tam] człowiek, który miał uschłą rękę. I zapytali Go mówiąc: Czy wolno w szabat uzdrowić? — żeby Go móc oskarżyć.",
      "On zaś rzekł im: Czy jest pośród was człowiek, który ma jedną owcę i gdy ta wpadnie w dół w szabat, czy jej nie wyciągnie?",
      "Ileż zaś więcej jest wart człowiek niż owca! Tak więc wolno w szabat dobrze czynić.",
      "Wtedy powiedział człowiekowi: Wyciągnij twoją rękę! I wyciągnął i stała się zdrowa jak ta druga.",
      "Faryzeusze wyszedłszy odbyli naradę przeciw Niemu jak by Go zgładzić.",
      "Jezus dowiedziawszy się o tym odszedł stamtąd. I poszły za Nim liczne [rzesze]. Uzdrowił ich wszystkich",
      "i nakazał im, żeby Go nie ujawniali,",
      "żeby się spełniło słowo wypowiedziane przez proroka Izajasza:",
      "Oto mój Sługa, którego wybrałem, Umiłowany mój, w którym upodobała sobie dusza moja. Położą na nim Ducha mojego i obwieści sąd narodom.",
      "Nie będzie się spierał ani krzyczał, ani też nikt nie usłyszy jego głosu na ulicach.",
      "Trzciny zgniecionej nie złamie i lnu tlejącego się nie zgasi, dopóki sądu nie doprowadzi do zwycięstwa.",
      "A w Jego imieniu narody będą pokładać nadzieję.",
      "Wtedy przyprowadzono Mu opętanego ślepego i niemego. Uzdrowił go, tak że niemy mówił i widział.",
      "I zdumiewały się rzesze, i mówiły: Czy ten nie jest Synem Dawida?",
      "Faryzeusze zaś usłyszawszy powiedzieli: Ten wyrzuca demony tylko [mocą] Beelzebula, księcia demonów.",
      "Znając zaś ich myśli rzekł im: Każde królestwo wewnętrznie podzielone pustoszeje i każde miasto czy dom wewnętrznie rozdarte nie ostoją się.",
      "Jeżeli szatan szatana wyrzuca, jest wewnętrznie podzielony. Jakże więc ostoi się jego królestwo?",
      "Jeśli ja [mocą] Beelzebula wyrzucam demony, synowie wasi czyją [mocą] wyrzucają? Dlatego oni będą sędziami waszymi.",
      "Ale jeśli ja wyrzucam demony mocą Ducha Bożego, zatem przyszło do was królestwo Boże.",
      "Albo jak może ktoś wejść do domu mocarza i zabrać mu sprzęt, zanim wpierw nie zwiąże mocarza? Dopiero wtedy dom jego ograbi,",
      "Kto nie jest ze raną, jest przeciwko mnie. Kto ze mną nie gromadzi, rozprasza.",
      "Dlatego mówię wam: Każdy grzech i bluźnierstwo będą odpuszczone ludziom. Ale bluźnierstwo przeciw Duchowi nie będzie odpuszczone.",
      "Jeżeli ktoś powie słowo przeciw Synowi Człowieczemu, będzie mu odpuszczone. Jeżeli zaś kto powie przeciw Duchowi Świętemu, nie będzie mu odpuszczone ani w tym wieku, ani w przyszłym.",
      "Albo przyznajcie, że drzewo jest dobre, więc i owoc jego jest dobry, albo uznajcie, że drzewo jest złe, więc i owoc jego jest zły. Drzewo bowiem poznaje się po owocu.",
      "Potomstwo żmijowe, jak możecie dobre rzeczy mówić będąc złymi. Z obfitości bowiem serca mówią usta.",
      "Człowiek dobry wydobywa z dobrego skarbca dobre rzeczy, a zły człowiek ze złego skarbca wydobywa złe rzeczy.",
      "Mówię wam, że z każdego nieużytecznego słowa, które ludzie wypowiedzieli odpowiedzą za nie w dniu sądu.",
      "Albowiem na podstawie twoich słów będziesz usprawiedliwiony i na podstawie twoich słów będziesz potępiony.",
      "Wtedy powiedzieli Mu niektórzy z uczonych w Piśmie i faryzeuszów mówiąc: Nauczycielu, chcemy zobaczyć znak od ciebie,",
      "On zaś odpowiadając rzekł im: Plemię złe i cudzołożne domaga się znaku, ale znak nie będzie mu dany jak tylko znak Jonasza proroka.",
      "Jak bowiem Jonasz był we wnętrznościach wieloryba trzy dni i trzy noce, tak będzie Syn Człowieczy w sercu ziemi trzy dni i trzy noce.",
      "Mężowie Niniwy wstaną na sądzie z tym plemieniem i będą je potępiać, bo nawrócili się na przepowiadanie Jonasza. A oto tu ktoś więcej niż Jonasz.",
      "Królowa z Południa wstanie na sądzie z tym plemieniem i potępi je, bo z krańców ziemi przybyła słuchać mądrości Salomona. A oto tu ktoś więcej niż Salomon.",
      "Gdy duch nieczysty wyjdzie z człowieka, błąka się po miejscach bezwodnych, szukając spoczynku i nie znajduje,",
      "wtedy mówi: Wrócę do domu mojego, z którego wyszedłem. I przyszedłszy znajduje niezajęty, oczyszczony i ozdobiony.",
      "Wówczas idzie, bierze ze sobą siedmiu innych duchów gorszych od siebie i wszedłszy mieszkają tam. I ostatnie rzeczy tego człowieka stają się gorsze od poprzednich. Tak będzie z tym złym plemieniem.",
      "Jeszcze On przemawiał do rzesz, [a] oto Matka i bracia Jego stanęli na zewnątrz pragnąc z Nim porozmawiać.",
      "Ktoś więc powiedział mu: Oto Matka Twoja, bracia Twoi stoją na zewnątrz i chcą z Tobą rozmawiać.",
      "On zaś odpowiadając rzekł mówiącemu do Niego: Kto jest moją matką i którzy są moimi braćmi?",
      "I wyciągnąwszy swoją rękę ku swoim uczniom rzekł: Oto matka moja i bracia moi.",
      "Ktokolwiek bowiem pełni wolę Ojca mojego, który jest w niebie, ten jest moim bratem i siostrą, i matką."
    ],
    [
      "Tego dnia Jezus wyszedłszy z domu siedział nad [brzegiem] jeziora.",
      "I zgromadziły się wokół Niego liczne rzesze, tak że On wszedł do łodzi, aby usiąść, a cała rzesza stała na brzegu.",
      "Tedy powiedział im wiele rzeczy w przypowieściach mówiąc: Oto siewca wyszedł siać.",
      "A gdy on siał, jedne [ziarnka] padły na drogę i przyleciały ptaki, i wydziobały je.",
      "Inne padły na miejsce skaliste, gdzie nie miały wiele ziemi i szybko powschodziły, bo ziemia nie była głęboka.",
      "A gdy wzeszło słońce, przypaliły się. A ponieważ nie miały korzenia, uschły.",
      "Inne zaś padły między ciernie, ciernie wzrosły i zagłuszyły je.",
      "Inne wreszcie padły na ziemię dobrą i dały plon, jedno stokrotny, drugie sześćdziesięciokrotny, i inne trzydziestokrotny.",
      "Kto ma uszy, niech słucha.",
      "I przystąpiwszy uczniowie zapytali Go: Dlaczego mówisz do nich w przypowieściach?",
      "On zaś odpowiadając rzekł im: Wam dane jest poznać tajemnice królestwa niebieskiego, tamtym zaś nie jest dane.",
      "Kto bowiem ma, będzie mu dane i będzie obfitował. Kto zaś nie ma i to co ma będzie mu odebrane.",
      "Dlatego mówię do nich w przypowieściach, bo patrząc nie widzą i słuchając nie słyszą ani nie rozumieją.",
      "Tak spełnia się na nich proroctwo Izajasza, które mówi: Będziecie dobrze słyszeć i nie zrozumiecie. I będziecie dobrze widzieć i nie zobaczycie.",
      "Otępiało bowiem serce tego ludu, uszy przygłuchły, oczy swe zamknęli, żeby oczyma nie zobaczyli i uszami nie słyszeli, i sercem nie pojęli, i nie nawrócili się, żebym ich uleczył.",
      "Szczęśliwe natomiast są wasze oczy, że widzą, i uszy wasze, że słyszą.",
      "Zaprawdę bowiem mówię wam, że wielu proroków i sprawiedliwych pragnęło zobaczyć te rzeczy, które widzicie, a nie ujrzeli, i słyszeć te, które słyszycie, a nie usłyszeli.",
      "Wy więc posłuchajcie przypowieści o siewcy.",
      "Do każdego, kto słucha słowa o królestwie, a nie rozumie, przychodzi zły i porywa to, co zostało zasiane w jego sercu. Takiego [człowieka] oznacza ziarno rzucone na drogę.",
      "Ziarno posiane na miejsca skaliste symbolizuje [człowieka], który słuchając słowa natychmiast przyjmuje je z radością.",
      "Nie ma jednak w sobie korzenia, nadto jest niestały, gdy więc przychodzi ucisk lub prześladowanie z powodu słowa, zaraz odstępuje.",
      "Zasiane zaś między ciernie, oznacza tego, który słucha słowa, ale troski [tego] świata i ułuda bogactwa zagłuszają słowo i staje się bezowocne.",
      "Ziarno posiane na ziemi dobrej, oznacza tego [człowieka], który słowa słucha i rozumie. On więc przynosi owoc i daje [plon] jeden stokrotny, drugi sześćdziesięciokrotny, inny zaś trzydziestokrotny.",
      "Inną przypowieść przedłożył im mówiąc: Z królestwem niebieskim ma się rzecz podobnie jak z człowiekiem, który posiał dobre ziarno na swojej roli.",
      "A gdy ludzie spali, przyszedł jego nieprzyjaciel i nasiał kąkolu między pszenicę, i odszedł",
      "Gdy zboże urosło i wydało owoc, wtedy ukazał się i kąkol.",
      "Wówczas słudzy gospodarza przyszedłszy powiedzieli mu: Panie, czyż nie posiałeś dobrego ziarna na swojej roli? Skąd więc ma kąkol?",
      "Ten zaś odpowiedział im: Nieprzyjazny człowiek to uczynił. Słudzy więc rzekli mu: Chcesz, to pójdziemy, zbierzemy go.",
      "On zaś powiedział: Nie, abyście zbierając kąkol nie wyrwali wraz z nim pszenicy.",
      "Pozwólcie obojgu róść aż do żniwa. A w czasie żniwa powiem żeńcom: Zbierzcie najpierw kąkol, zwiążcie go w snopki, żeby go spalić. Pszenicę zaś zgromadźcie do spichlerza mojego.",
      "Inną przypowieść przedłożył im mówiąc: Z królestwem niebieskim ma się rzecz podobnie jak z ziarnkiem gorczycy, które człowiek wziął i zasiał na swojej roli.",
      "Ono bowiem jest najmniejsze ze wszystkich nasion, ale gdy wyrośnie jest większe od innych jarzyn i staje się drzewem, tak że ptaki niebieskie przylatują i gnieżdżą się na jego gałęziach.",
      "Inną przypowieść powiedział im: Z królestwem niebieskim ma się rzecz podobnie jak z zaczynem, który niewiasta wzięła i włożyła do trzech miar mąki, aż się wszystko zakwasiło.",
      "To wszystko powiedział Jezus rzeszom w przypowieściach i nic im nie mówił bez przypowieści,",
      "żeby się spełniło słowo wypowiedziane przez proroka: Otworzę usta moje w przypowieściach, powiem o rzeczach ukrytych od założenia świata.",
      "Wtedy rozpuściwszy rzesze wrócił do domu. I przystąpili do Niego Jego uczniowie prosząc: Wyjaśnij nam przypowieść o kąkolu [na] roli.",
      "On więc odpowiadając rzekł: Siewcą dobrego nasienia jest Syn Człowieczy.",
      "Rolą jest świat, a dobrym nasieniem są synowie królestwa. Kąkolem zaś są synowie złego.",
      "Nieprzyjacielem, który go posiał jest diabeł. Żniwem jest koniec świata, a żeńcami aniołowie.",
      "Jak więc zbiera się kąkol i spala w ogniu, tak będzie przy końcu świata.",
      "Syn Człowieczy wyśle swoich aniołów i zbiorą z Jego królestwa wszystkie zgorszenia i tych, którzy czynią nieprawość.",
      "I wrzucą ich do pieca ognistego. Tam będzie płacz i zgrzytanie zębów.",
      "Wtedy sprawiedliwi zajaśnieją jak słońce w królestwie ich Ojca. Kto ma uszy, niech słucha.",
      "Z królestwem niebieskim ma się rzecz podobnie jak ze skarbem skrytym w roli, który człowiek znalazłszy ukrył. Uradowany odchodzi, sprzedaje wszystko, co ma, i kupuje ową rolę.",
      "Znów z królestwem niebieskim ma się rzecz podobnie jak z człowiekiem-kupcem poszukującym pięknych pereł.",
      "Znalazłszy jedną drogocenną perłę, odszedł, sprzedał wszystko, co miał, i nabył ją.",
      "Znów z królestwem niebieskim ma się rzecz podobnie jak z siecią zarzuconą w morze, która objęła [połów] wszelkiego gatunku.",
      "Gdy się napełniła, [rybacy] wyciągnąwszy na brzeg i usiadłszy zebrali [to co] dobre do naczynia, a [co] złe precz rzucili.",
      "Tak będzie przy końcu świata. Wyjdą aniołowie, wyłączą złych spośród sprawiedliwych",
      "i rzucą ich do pieca ognistego. Tam będzie płacz i zgrzytanie zębów.",
      "Zrozumieliście wszystkie te rzeczy? Mówią Mu: Tak.",
      "Więc rzekł im: Dlatego z każdym uczonym w Piśmie, który stał się uczniem królestwa niebieskiego, ma się rzecz podobnie jak z człowiekiem gospodarzem, który wydobywa ze swego skarbca [rzeczy] nowe i stare.",
      "I stało się, gdy Jezus skończył [mówić] te przypowieści, odszedł stamtąd.",
      "Przyszedłszy do swego ojczystego miasta nauczał ich w synagodze, tak iż się zdumiewali i mówili: Skąd u Niego ta mądrość i cuda?",
      "Czyż On nie jest synem cieśli? Czy Jego Matka nie nazywa się Maryja, a Jego bracia: Jakub i Józef, i Szymon, i Juda?",
      "Jego zaś siostry czyż wszystkie nie przebywają wśród nas? Skądże więc ma On to wszystko?",
      "I zgorszyli się Nim. A Jezus powiedział im: Nigdzie nie jest prorok bez szacunku tylko w swoim mieście ojczystym i w swoim domu.",
      "I nie uczynił tam wielu cudów z powodu braku wiary u nich."
    ],
    [
      "W owym czasie usłyszał Herod tetrarcha wieść o Jezusie",
      "i powiedział do swoich dworzan: To jest Jan Chrzciciel. On został wzbudzony spośród umarłych i dlatego działają w nim moce cudotwórcze.",
      "Herod bowiem pojmawszy Jana związał [go] i wtrącił do więzienia z powodu Herodiady, żony Filipa, jego brata.",
      "Albowiem Jan mówił mu: Nie wolno ci jej mieć.",
      "A chcąc go zabić bał się ludu, ponieważ miano go za proroka.",
      "Gdy nadszedł dzień urodzin Heroda, córka Herodiady zatańczyła wobec gości i spodobała się Herodowi.",
      "Przeto pod przysięgą przyrzekł jej dać o cokolwiek poprosi.",
      "Ta zaś pouczona przez swą matkę: Daj mi — rzekła — tu na misie głowę Jana Chrzciciela.",
      "Zasmucił się król, [ale] z powodu przysięgi i współbiesiadników, kazał dać.",
      "I posławszy, ściął Jana w więzieniu.",
      "Przyniesiono głowę jego na misie i dano dziewczęciu, a [ona] zaniosła swojej matce.",
      "Przyszli jego uczniowie, zabrali ciało, pogrzebali je i przybywszy oznajmili Jezusowi.",
      "Usłyszawszy [to] Jezus oddalił się stamtąd w łodzi na miejsce pustynne, osobno. Rzesze dowiedziawszy się poszły za Nim z miasta pieszo.",
      "Wyszedłszy zobaczył liczną rzeszę. Żal mu się ich zrobiło i uzdrowił ich chorych.",
      "A gdy nastał wieczór przystąpili do Niego uczniowie mówiąc: Miejsce jest pustynne i godzina już późna, rozpuść rzeszę, aby poszedłszy do wiosek kupili sobie żywności.",
      "Jezus zaś rzekł im: Nie muszą odejść. Dajcie wy im jeść.",
      "Ci zaś powiedzieli Mu: Mamy tu tylko pięć chlebów i dwie ryby.",
      "On tedy rzekł: Przynieście mi je tutaj.",
      "I kazał rzeszom usiąść na trawie. Wziął piąć chlebów i dwie ryby, spojrzawszy w niebo pobłogosławił i połamawszy dał uczniom chleby, uczniowie zaś rzeszy.",
      "Jedli wszyscy i nasycili się. Zebrali pozostałych ułomków dwanaście pełnych koszów.",
      "Tych, którzy jedli, było około pięciu tysięcy mężczyzn, oprócz kobiet i dzieci.",
      "I zaraz przymusił uczniów wsiąść do łodzi i wyprzedzić Go na drugi brzeg, zanim nie rozpuści rzeszy.",
      "Rozpuściwszy rzeszę wyszedł na górę sam modlić się. Gdy nastał wieczór był tam sam.",
      "Łódź zaś oddaliła się od brzegu już wiele stadiów, miotana przez fale. Wiatr bowiem był przeciwny.",
      "O czwartej straży nocnej przyszedł do nich idąc po jeziorze.",
      "Uczniowie widząc Go idącego po jeziorze przelękli się mówiąc: To jest zjawa; i krzyknęli ze strachu.",
      "Jezus natychmiast odezwał się do nich mówiąc: Odwagi, ja jestem, nie bójcie się!",
      "Odpowiadając Mu Piotr rzekł: Panie, jeżeli Ty jesteś, każ mi przyjść do siebie po wodzie.",
      "On zaś powiedział: Przyjdź! Piotr wyszedłszy z łodzi szedł po wodzie i przyszedł do Jezusa.",
      "Widząc jednak wiatr zląkł się. A gdy zaczął się zanurzać krzyknął: Panie, ratuj mnie!",
      "Jezus natychmiast wyciągnąwszy rękę chwycił go i rzekł mu: Małej wiary, dlaczegoś zwątpił?",
      "A gdy weszli do łodzi ustał wiatr.",
      "Ci zaś w łodzi oddali Mu głęboki pokłon mówiąc: Prawdziwie jesteś Synem Bożym.",
      "Przeprawiwszy się przybyli do ziemi Genezaret.",
      "Ludzie tej miejscowości poznawszy Go dali znać w całej tej okolicy i przyniesiono Mu wszystkich źle się mających.",
      "Prosili Go, żeby się mogli dotknąć skraju Jego szaty. A którzy się dotknęli zostali uzdrowieni."
    ],
    [
      "Wtedy przystąpili do Jezusa faryzeusze i uczeni w Piśmie z Jerozolimy mówiąc:",
      "Dlaczego Twoi uczniowie łamią tradycję Starszych? Nie umywają bowiem swoich rąk, gdy chleb spożywają.",
      "On odpowiadając rzekł im: Dlaczego i wy łamiecie przykazanie Boże z powodu waszej tradycji?",
      "Bóg bowiem rozkazał: Czcij ojca i matkę, oraz: Kto złorzeczy ojcu lub matce, niech będzie ukarany śmiercią.",
      "Wy zaś mówicie: Kto powie ojcu lub matce: [składam jako] ofiarę to, co ode mnie miało być wsparciem,",
      "nie potrzebuje czcić ojca swego, i znieśliście słowo Boże z powodu waszej tradycji:",
      "Obłudnicy, dobrze prorokował o was Izajasz mówiąc:",
      "Lud ten czci mnie wargami, serce zaś jego daleko jest ode mnie.",
      "Ale daremnie mnie czci nauczając zasad, które są nakazami ludzi.",
      "I przywoławszy rzeszę rzekł im: Słuchajcie i rozumiejcie!",
      "Nie to, co wchodzi do ust, czyni człowieka nieczystym, lecz to, co wychodzi z ust, to kala człowieka.",
      "Wtedy zbliżywszy się uczniowie powiedzieli Mu: Wiesz, że faryzeusze usłyszawszy słowo zgorszyli się.",
      "On zaś odpowiadając rzekł: Każda roślina, której nie zasadził Ojciec mój Niebieski, będzie wyrwana.",
      "Zostawcie ich! Są ślepymi przewodnikami ślepych. Gdy ślepy ślepego prowadzi, obaj w dół wpadną.",
      "Odpowiadając Piotr rzekł do Niego: Wyjaśnij nam tę przypowieść.",
      "On powiedział: Także i wy niepojętni jesteście?",
      "Nie rozumiecie, że wszystko, co przyjmuje się do ust, idzie do żołądka i zostaje wydalone na zewnątrz?",
      "Te zaś rzeczy, które z ust wychodzą, pochodzą z serca. Te właśnie kalają człowieka.",
      "Z serca bowiem pochodzą złe myśli, zabójstwa, cudzołóstwa, rozpusta, kradzieże, fałszywe świadectwa, bluźnierstwa.",
      "Te rzeczy kalają człowieka. Jedzenie zaś nieumytymi rękami nie czyni człowieka nieczystym.",
      "Jezus odszedłszy stamtąd udał się w okolice Tyru i Sydonu.",
      "A oto niewiasta kananejska z tamtych stron wyszedłszy wołała mówiąc: Zlituj się nade mną, Panie, synu Dawida. Moją córkę bardzo dręczy demon.",
      "On nie przemówił do niej [ani] słowa. Uczniowie jego zbliżywszy się prosili Go mówiąc: Odpraw ją, bo woła za nami.",
      "On tedy odpowiadając rzekł: Jestem posłany tylko do zaginionych owiec domu Izraela.",
      "Ta zaś przyszedłszy oddała Mu głęboki pokłon mówiąc: Panie, pomóż mi.",
      "On odezwawszy się rzekł: Nie jest dobrze brać chleb dzieci i rzucać psom.",
      "Ta powiedziała: Tak, Panie, ale przecież psy jedzą okruszyny, jakie spadają ze stołu ich panów.",
      "Wtedy odpowiadając Jezus rzekł jej: O, niewiasto, wielka jest twoja wiara. Niech ci się stanie, jak chcesz. I została uzdrowiona jej córka owej godziny.",
      "Jezus odszedłszy stamtąd przyszedł nad Jezioro Galilejskie. Wszedł na górę i usiadł tam.",
      "Liczne rzesze przyszły do Niego mając ze sobą chromych, ślepych, ułomnych, niemych i dużo innych. Położyli u Jego nóg i uzdrowił ich,",
      "tak że rzesze zdumiewały się patrząc, jak niemi mówią, ułomni są zdrowi, chromi chodzą, ślepi widzą, i oddały chwałę Bogu Izraela.",
      "Jezus przywoławszy uczniów swoich rzekł: Żal mi rzeszy. Już trzy dni trwają przy mnie, a nie mają co jeść. Nie chcę ich rozpuścić głodnych, żeby nie ustali w drodze.",
      "Uczniowie powiedzieli Mu: Skąd my [weźmiemy] na pustkowiu tyle chleba, żeby nakarmić tak wielką rzeszę?",
      "A Jezus spytał ich: Ile macie chlebów? Oni zaś rzekli: Siedem i kilka rybek.",
      "Polecił tedy rzeszy usiąść na ziemi.",
      "Wziął siedem chlebów i ryby, odmówiwszy dziękczynienie, połamał i dał uczniom, uczniowie zaś rzeszy.",
      "Zjedli wszyscy i nasycili się, a pozostałych ułomków zebrali siedem pełnych koszów.",
      "Jedzących było cztery tysiące mężów, oprócz kobiet i dzieci.",
      "Rozpuściwszy rzesze wsiadł do łodzi i przybył w okolice Magadan."
    ],
    [
      "I przystąpili faryzeusze i saduceusze. Wystawiając na próbę prosili Go, żeby im pokazał znak z nieba.",
      "On zaś odpowiadając rzekł im: Gdy nastanie wieczór, mówicie: [będzie] pogoda, bo niebo się czerwieni.",
      "A rano: Dziś nie będzie pogody, bo niebo się czerwieni będąc zachmurzone. Wygląd zatem nieba umiecie rozpoznawać, a znaków czasu nie możecie?",
      "Plemię złe i cudzołożne znaku się domaga, znak zaś nie będzie mu dany, jak tylko znak Jonasza. I opuściwszy ich odszedł.",
      "Uczniowie przybywszy na drugi brzeg zapomnieli wziąć chleba.",
      "Jezus zaś powiedział im: Baczcie i strzeżcie się kwasu faryzeuszów i saduceuszów.",
      "Oni zaś rozprawiali między sobą mówiąc: Chleba nie wzięliśmy.",
      "Jezus poznawszy rzekł: Małej wiary, dlaczego rozprawiacie między sobą, że chlebów nie macie?",
      "Jeszcze nie rozumiecie. Zapomnieliście o pięciu chlebach dla pięciu tysięcy? Ile koszów [ułomków] zebraliście?",
      "A o siedmiu chlebach dla czterech tysięcy? Jak wiele koszów [ułomków] zebraliście?",
      "Dlaczego nie rozumiecie, że nie o chlebie wam mówiłem? Strzeżcie się zatem kwasu faryzeuszów i saduceuszów,",
      "Wtedy zrozumieli, że nie mówił, żeby się strzegli kwasu chlebowego, lecz nauki faryzeuszów i saduceuszów.",
      "Jezus przyszedłszy w okolice Cezarei Filipowej zapytał swoich uczniów mówiąc: Za kogo ludzie uważają Syna Człowieczego?",
      "Oni powiedzieli: Jedni za Jana Chrzciciela, drudzy za Eliasza, inni za Jeremiasza lub jednego z proroków.",
      "Spytał ich: A wy za kogo mnie uważacie?",
      "Odpowiadając Szymon Piotr rzekł: Ty jesteś Mesjasz, Syn Boga żyjącego.",
      "Jezus tedy odpowiadając powiedział mu: Błogosławiony jesteś, Szymonie Barjona, bo nie objawiły ci ciało i krew, ale Ojciec mój, który jest w niebie.",
      "A ja ci mówię, że Ty jesteś Piotr, na tej skale zbudują mój Kościół i bramy piekielne nie przemogą go.",
      "Tobie dam klucze królestwa niebieskiego. Co zwiążesz na ziemi, będzie związane w niebie, a co rozwiążesz na ziemi, będzie rozwiązane w niebie.",
      "Wtedy przykazał uczniom, żeby nikomu nie mówili, że on jest Mesjaszem.",
      "Odtąd zaczął Jezus ukazywać uczniom swoim, iż potrzeba, żeby on poszedł do Jerozolimy i wiele cierpiał od starszych, arcykapłanów oraz uczonych w Piśmie i był zabity, a trzeciego dnia wzbudzony z martwych.",
      "A Piotr wziąwszy Go na bok, zaczął Go upominać mówiąc: Niech Cię Bóg broni, Panie, na pewno Cię to nie spotka.",
      "On zaś obróciwszy się rzekł Piotrowi: Odejdź ode mnie, szatanie, jesteś mi zgorszeniem, bo nie masz na uwadze spraw Bożych, lecz sprawy ludzkie.",
      "Wtedy Jezus rzekł uczniom swoim: Jeżeli kto chce pójść za mną, niech się zaprze samego siebie i weźmie swój krzyż i niech idzie za mną.",
      "Kto bowiem chce życie swoje ocalić, straci je, kto zaś straci swoje życie z powodu mnie, znajdzie je.",
      "Jaką bowiem korzyść będzie miał człowiek, jeżeli cały świat pozyska, a na duszy swojej szkodę poniesie. Albo co może dać człowiek w zamian za swoją duszę?",
      "Albowiem Syn Człowieczy przyjdzie w chwale Ojca swojego ze swoimi aniołami i wtedy odda każdemu według jego uczynków.",
      "Zaprawdę mówię wam, że wśród obecnych tutaj są tacy, którzy nie zaznają śmierci, dopóki nie ujrzą Syna Człowieczego przychodzącego w swoim królestwie."
    ],
    [
      "A po sześciu dniach Jezus wziął Piotra i Jakuba i jego brata Jana, wyprowadził ich na wysoką górę, osobno,",
      "i przemienił się przed nimi. Jego oblicze zajaśniało jak słońce, a jego szaty stały się białe jak. światło.",
      "A oto ukazali się im Mojżesz i Eliasz rozmawiający z Nim.",
      "Odezwawszy się Piotr rzekł Jezusowi: Panie, dobrze, że tu jesteśmy. Jeżeli chcesz, postawię tu trzy namioty: jeden dla Ciebie, jeden dla Mojżesza; a jeden dla Eliasza.",
      "Jeszcze on mówił, a oto okrył ich świetlany obłok i przemówił głos z obłoku: Ten jest moim umiłowanym Synem, w którym mam upodobanie. Jego słuchajcie.",
      "Uczniowie słysząc [to] padli na twarz i bardzo się przelękli.",
      "Jezus zbliżył się i dotknąwszy ich rzekł: Wstańcie i nie bójcie się.",
      "Podniósłszy tedy swe oczy nikogo nie widzieli tylko samego Jezusa.",
      "A gdy schodzili z góry przykazał im Jezus mówiąc: Nikomu nie mówcie o widzeniu, aż Syn Człowieczy zostanie wzbudzony z martwych.",
      "I zapytali Go uczniowie mówiąc: Dlaczego więc uczeni w Piśmie mówią, że najpierw musi przyjść Eliasz?",
      "On zaś odpowiadając rzekł: Tak, Eliasz ma przyjść i odnowić wszystko.",
      "Ale mówię wam: Eliasz już przyszedł i nie poznali go, lecz uczynili z nim co chcieli. Tak samo i Syn Człowieczy ucierpi od nich.",
      "Wtedy uczniowie zrozumieli, że mówił im o Janie Chrzcicielu.",
      "Gdy przyszli do rzeszy, zbliżył się do Niego człowiek, padając na kolana przed Nim",
      "prosił Go: Panie, ulituj się nad moim synem, bo jest lunatykiem i bardzo cierpi. Często bowiem pada w ogień i często w wodę.",
      "Przyprowadziłem go do Twoich uczniów, ale nie mogli go uleczyć.",
      "Jezus zaś odpowiadając rzekł: O, plemię niewierne i przewrotne, dopóki z wami będę? Dokądże będę was znosił? Przyprowadźcie mi go tutaj.",
      "Jezus nakazał mu surowo i demon wyszedł z niego. Od tej godziny chłopiec został zdrowy.",
      "Wtedy uczniowie przystąpiwszy do Jezusa na osobności spytali: Dlaczego my nie mogliśmy go wyrzucić?",
      "On zaś powiedział im: Z powodu waszej małej wiary. Zaprawdę bowiem mówię wam: Jeżeli będziecie mieli wiarę jak ziarnko gorczycy, powiecie tej górze: przenieś się stąd tam! I przeniesie się. I nic dla was nie będzie niemożliwe.",
      "Ten zaś rodzaj nie wyjdzie jak tylko przez modlitwę i post!",
      "Gdy byli razem w Galilei, rzekł im Jezus: Tak się stanie, że Syn Człowieczy będzie wydany w ręce ludzi.",
      "I zabiją Go, ale trzeciego dnia zostanie wskrzeszony. I bardzo się zasmucili.",
      "A kiedy oni przyszli do Kafarnaum przystąpili do Piotra poborcy dwóch drachm i rzekli: Nauczyciel wasz nie płaci dwóch drachm.",
      "Odpowiedział: Tak. Gdy wszedł do domu uprzedził go Jezus mówiąc: Jak ci się wydaje, Szymonie, królowie ziemscy od kogo pobierają podatek i opłatę: od synów swoich czy od obcych?",
      "A gdy odpowiedział: Od obcych. Rzekł mu Jezus: Przeto synowie są zwolnieni.",
      "Abyśmy im jednak nie dali zgorszenia, idź nad jezioro, zarzuć wędkę. Pierwszą rybę, Jaką złowisz, weź, a gdy otworzysz jej pyszczek znajdziesz statera. Wziąwszy go daj im za mnie i za siebie."
    ],
    [
      "W owym czasie przystąpili uczniowie do Jezusa mówiąc: Kto zatem jest największy w królestwie niebieskim?",
      "Przywoławszy dziecię postawił je między nimi",
      "i rzekł: Zaprawdę mówię wam, jeżeli się nie odmienicie i nie staniecie się jak dzieci, nie wejdziecie do królestwa niebieskiego.",
      "Kto zatem się uniży jak to dziecię, ten jest największy w królestwie niebieskim.",
      "A kto przyjmie jedno takie dziecię w imię moje, mnie przyjmuje.",
      "Kto zaś gorszy jedno z tych małych, którzy wierzą we mnie, lepiej będzie dla niego, żeby kamień młyński zawiesić na jego szyi i utopić w głębinach morza.",
      "Biada światu z powodu zgorszeń. Zgorszenia wprawdzie przyjść muszą, lecz biada człowiekowi, przez którego zgorszenie przychodzi.",
      "Jeżeli więc ręka twoja lub noga twoja gorszy cię, odetnij ją i odrzuć od siebie. Lepiej jest dla ciebie wejść do życia kalekim lub chromym, niż mając dwie ręce i dwie nogi być wrzuconym w ogień wieczny.",
      "A jeżeli oko twoje cię gorszy, wyłup je i odrzuć od siebie. Lepiej jest dla ciebie jednookim wejść do życia, niż dwoje oczu mając być wrzuconym do piekła ognistego.",
      "Baczcie, żebyście nie gardzili żadnym z tych małych. Albowiem mówię wam, że ich aniołowie w niebie wciąż patrzą na oblicze Ojca mojego, który jest w niebie.",
      "Syn bowiem Człowieczy przyszedł zbawić to, co zginęło.",
      "Co się wam wydaje, jeżeli jakiś człowiek ma sto owiec i jedna z nich się zabłąka, czy nie pozostawi dziewięćdziesięciu dziewięciu na górach i przyszedłszy będzie szukał zagubionej?",
      "Jeżeli się mu uda ją odnaleźć, zaprawdę mówię wam, że się z niej bardziej cieszy niż z dziewięćdziesięciu dziewięciu, które nie zbłądziły.",
      "Przeto nie jest wolą Ojca waszego, który jest w niebie, aby zginął jeden z tych małych.",
      "Gdy brat twój zgrzeszy przeciw tobie, idź, upomnij go sam na sam. Jeżeli cię posłucha, pozyskałeś twojego brata.",
      "Jeżeli cię nie posłucha, weź ze sobą jeszcze jednego lub dwóch, ażeby na świadectwie dwóch lub trzech świadków oparła się cała sprawa.",
      "Jeżeli ich nie usłucha, powiedz Kościołowi. Jeżeli zaś i Kościoła nie usłucha, niech będzie dla ciebie jak poganin i celnik.",
      "Zaprawdę mówię wam, wszystko, co zwiążecie na ziemi, będzie związane w niebie. A wszystko, co rozwiążecie na ziemi, będzie rozwiązane w niebie.",
      "Zaprawdę znów mówię wam: jeżeli dwóch z was na ziemi będzie zgodnie prosić o jakąkolwiek rzecz, da im mój Ojciec, który jest w niebie.",
      "Gdzie bowiem dwóch lub trzech się zgromadzi w imię moje, tam jestem pośród nich.",
      "Wtedy zbliżywszy się Piotr zapytał Go: Panie, gdy zgrzeszy mój brat przeciw mnie, ile razy mam mu przebaczyć? Aż siedem razy?",
      "Jezus mu odpowiedział: Nie mówię ci aż siedem razy, lecz aż siedemdziesiąt siedem razy.",
      "Dlatego z królestwem niebieskim ma się rzecz podobnie jak z człowiekiem królem, który chciał się rozliczyć ze swoimi sługami.",
      "Kiedy zaczął się rozliczać, przyprowadzono mu jednego, który był winien dziesięć tysięcy talentów.",
      "Ponieważ nie miał [skąd] oddać, pan kazał go zaprzedać i żonę, i dzieci, i wszystko, co posiadał, i [dług] zwrócić.",
      "Sługa tedy upadłszy pokłonił się mu głęboko prosząc: Miej cierpliwość nade mną, a wszystko ci oddam.",
      "Pan więc ulitowawszy się nad owym sługą uwolnił go i dług mu darował.",
      "Sługa ów wyszedłszy spotkał jednego ze swoich współsług, który był mu winien sto denarów. Chwyciwszy go dusił mówiąc: Oddaj coś winien.",
      "Współsługa tedy upadłszy przed nim prosił go mówiąc: Miej cierpliwość nade mną, a oddam ci.",
      "Ale on nie chciał, lecz odszedłszy wtrącił go do więzienia, aż dług odda.",
      "Współsłudzy więc jego widząc, co się stało, bardzo się zasmucili i przyszedłszy opowiedzieli panu swojemu wszystko, co zaszło.",
      "Wtedy jego pan wezwawszy go powiedział mu: Sługo zły, darowałem ci cały ów dług, bo mię prosiłeś.",
      "Czy i ty nie powinieneś się był zlitować nad twoim współsługa, jak ja się zlitowałem nad tobą?",
      "I rozgniewawszy się pan jego oddał go katom, dopóki nie odda mu całego długu.",
      "Tak i Ojciec mój niebieski uczyni wam, jeżeli z serca swego nie odpuścicie każdy bratu swojemu."
    ],
    [
      "I stało się, gdy Jezus skończył wszystkie te mowy opuścił Galileę i przyszedł na pogranicze Judei po drugiej stronie Jordanu.",
      "Szły za Nim wielkie rzesze i uzdrowił ich tam.",
      "Przystąpili do Niego faryzeusze i wystawiając Go na próbę zapytali: Czy wolno mężczyźnie odprawić swoją żonę z jakiejkolwiek przyczyny?",
      "On zaś odpowiadając rzekł: Nie czytaliście, że Stwórca od początku stworzył mężczyznę i kobietę",
      "i rzekł im: Dlatego opuści mężczyzna ojca i matkę i połączy się ze swoją żoną i będą ci dwoje jednym ciałem.",
      "Przeto nie są już: dwoje, ale jedno ciało. Co więc Bóg złączył, człowiek niech nie rozłącza.",
      "Spytali Go: Dlaczego zatem Mojżesz nakazał dać list rozwodowy i oddalić ją?",
      "Odpowiedział im: Mojżesz pozwolił wam oddalać żony wasze z powodu waszej zatwardziałości serca, ale od początku tak nie było.",
      "Toteż mówię wam: Jeżeli kto oddali żonę swoją — wyjąwszy związek nieważny — i poślubi inną, cudzołoży.",
      "Powiedzieli Mu Jego uczniowie: Jeżeli tak się ma sprawa mężczyzny z żoną, lepiej jest się nie żenić.",
      "On zaś im powiedział: Nie wszyscy słowo to pojmują, jedynie ci, którym dano.",
      "Są bezżenni, którzy z łona matki takimi się urodzili. Są bezżenni, których ludzie uczynili eunuchami, i są bezżenni, którzy nie wstąpili w związki małżeńskie dla królestwa niebieskiego. Kto może pojąć, niech pojmuje.",
      "Wtedy przyniesiono mu dzieci, aby włożył na nie ręce i pomodlił się, ale uczniowie zgromili ich.",
      "Lecz Jezus powiedział: Zostawcie dzieci i nie zabraniajcie im przyjść do mnie. Do takich bowiem należy królestwo niebieskie.",
      "I włożywszy na nie ręce odszedł stamtąd.",
      "A oto ktoś przyszedłszy do Niego zapytał: Nauczycielu, co dobrego mam czynić, abym osiągnął życie wieczne?",
      "On powiedział mu: Dlaczego mnie pytasz o dobro? Jeden jest Dobry. Jeżeli zaś chcesz wejść do życia, zachowuj przykazania.",
      "Spytał Go: Jakie? Jezus tedy rzekł: Te: nie zabijaj, nie cudzołóż, nie kradnij, nie świadcz fałszywie,",
      "czcij ojca i matką oraz miłuj bliźniego jak samego siebie.",
      "A młodzieniec Mu powiedział: Wszystkiego tego przestrzegałem. Czegóż brak mi jeszcze?",
      "Jezus mu odpowiedział: Jeżeli chcesz być doskonały, idź, sprzedaj co masz i daj ubogim — a będziesz miał skarb w niebie — i przyjdź, idź za mną.",
      "Młodzieniec usłyszawszy to słowo odszedł zasmucony, miał bowiem wiele majętności.",
      "Jezus tedy rzekł uczniom swoim: Zaprawdę mówię wam, że bogaty z trudem wejdzie do królestwa niebieskiego.",
      "Jeszcze raz wam mówię: Łatwiej jest przejść wielbłądowi przez ucho igielne, niż bogatemu wejść do królestwa Bożego.",
      "Słysząc [to] uczniowie bardzo się zaniepokoili pytając: Któż zatem może być zbawiony?",
      "Jezus spojrzawszy powiedział im: U ludzi jest to niemożliwe, ale u Boga wszystko jest możliwe.",
      "Wtedy Piotr odpowiadając rzekł Mu: Oto my opuściliśmy wszystko i poszliśmy za Tobą. Cóż więc otrzymamy?",
      "A Jezus powiedział im: Zaprawdę mówię wam, wy, którzy poszliście za mną, przy odrodzeniu, gdy Syn Człowieczy zasiądzie na tronie swojej chwały i wy zasiądziecie na dwunastu tronach, sądząc dwanaście pokoleń Izraela.",
      "A każdy, kto opuści domy albo braci, albo siostry, albo ojca, albo matkę, albo dzieci, albo pola dla imienia mego, stokroć więcej otrzyma i odziedziczy życie wieczne.",
      "Wielu bowiem pierwszych będzie ostatnimi, a ostatnich pierwszymi."
    ],
    [
      "Z królestwem niebieskim ma się rzecz podobnie jak z gospodarzem, który wyszedł wczesnym rankiem nająć robotników do swojej winnicy.",
      "Ugodziwszy się z robotnikami o denara za dzień, posłał ich do swojej winnicy.",
      "Gdy wyszedł około godziny trzeciej, zobaczył innych stojących na rynku bezczynnie,",
      "i powiedział im: Idźcie i wy do winnicy, a co będzie sprawiedliwe dam wam.",
      "I oni poszli. Wyszedłszy ponownie około godziny szóstej i dziewiątej uczynił tak samo.",
      "Gdy wyszedł około godziny jedenastej, znalazł innych stojących i spytał ich: Dlaczego tu stoicie cały dzień bezczynnie?",
      "Odpowiedzieli Mu: Bo nikt nas nie najął. Rzekł im: Idźcie i wy do winnicy.",
      "Kiedy nastał wieczór, powiedział pan winnicy do swojego rządcy. Zwołaj robotników i daj im zapłatę począwszy od ostatnich aż do pierwszych.",
      "Gdy przyszli [najęci] około godziny jedenastej wzięli po denarze.",
      "A gdy przyszli pierwsi, przypuszczali, że więcej otrzymają. Ale i oni wzięli po denarze.",
      "Wziąwszy szemrali przeciw gospodarzowi",
      "mówiąc: Ci ostatni jedną godzinę pracowali i zrównałeś ich z nami, którzy znieśliśmy ciężar dnia i upał.",
      "On zaś odpowiadając jednemu z nich rzekł: Przyjacielu, nie krzywdzę cię. Czy nie ugodziłeś się ze raną o denara?",
      "Bierz, co twoje, i odejdź. Chcę bowiem temu ostatniemu dać tyle, co tobie.",
      "Czy mi nie wolno w moich sprawach uczynić co chcę? Czy zazdrosnym okiem patrzysz, że ja jestem dobry?",
      "Tak ostatni będą pierwszymi, a pierwsi ostatnimi.",
      "Jezus udając się do Jerozolimy wziął dwunastu uczniów na osobność i w drodze powiedział im:",
      "Oto idziemy do Jerozolimy. Syn Człowieczy zostanie wydany arcykapłanom i uczonym w Piśmie i skażą Go na śmierć.",
      "Wydadzą Go poganom na wyszydzenie i ubiczowanie i ukrzyżowanie, a trzeciego dnia zostanie wzbudzony [z martwych].",
      "Wtedy przystąpiła do Niego matka synów Zebedeusza ze swoimi synami, oddała Mu głęboki pokłon prosząc Go o coś.",
      "On więc spytał jej : Co chcesz? Rzekła Mu: Powiedz, żeby ci dwaj moi synowie zasiedli w Twoim królestwie jeden po Twojej prawej, a drugi po Twojej lewej stronie.",
      "Odpowiadając Jezus rzekł: Nie wiecie o co prosicie. Czy możecie pić kielich, który ja mam pić? Powiedzieli Mu: Możemy.",
      "Rzekł im: Kielich więc mój pić będziecie, ale nie do mnie należy sadzać po mojej prawicy i po lewicy. [Miejsca te otrzymają] ci, którym Ojciec mój przygotował.",
      "Gdy Dziesięciu [to] usłyszało, oburzyli się na dwóch braci.",
      "Jezus tedy przywoławszy ich rzekł: Wiecie, że książęta narodów nadużywają swojej władzy nad nimi, ich zaś wielmoże uciskają ich.",
      "Między wami niech tak nie będzie. Ale jeśliby kto chciał się stać wielkim między wami, niech będzie sługą waszym,",
      "a kto by chciał być wśród was pierwszym, niech będzie waszym niewolnikiem,",
      "podobnie jak Syn Człowieczy nie przyszedł, żeby był obsługiwany, ale służyć i dać swoje życie [na] okup za wielu.",
      "Gdy wychodzili z Jerycha, szła za nimi wielka rzesza.",
      "A oto dwaj ślepi siedzący przy drodze, skoro usłyszeli, że Jezus przechodzi zawołali mówiąc: Zmiłuj się nad nami Panie, Synu Dawida.",
      "Tłum gromił ich, żeby milczeli, ale ci jeszcze głośniej wołali prosząc: Zmiłuj się nad nami Panie, Synu Dawida.",
      "Jezus stanąwszy wezwał ich i zapytał: Co chcecie, żebym wam uczynił?",
      "Prosili Go: Panie, żeby się otworzyły oczy nasze.",
      "Wtedy Jezus ulitowawszy się dotknął ich oczu. Zaraz przejrzeli i poszli za Nim."
    ],
    [
      "A gdy się przybliżyli do Jerozolimy i przyszli do Betfage na Górze Oliwnej, wówczas Jezus posłał dwóch uczniów",
      "mówiąc im: Idźcie do wioski, która jest przed wami i zaraz znajdziecie uwiązaną oślicę i oślę z nią. Odwiązawszy przyprowadźcie do mnie.",
      "A gdyby wam ktoś co mówił, powiedzcie: Pan ich potrzebuje, ale wnet je odeśle.",
      "Stało się zaś to, żeby się spełniła wypowiedź proroka mówiącego :",
      "Powiedzcie córce Syjonu: Oto twój Król przychodzi do ciebie. Cichy, siedzący na oślicy i na oślęciu, źrebiątku zwierzęcia jucznego.",
      "Poszli więc uczniowie i uczynili, jak im Jezus polecił.",
      "Przyprowadzili oślicę i oślątko. Narzucili na nie swe płaszcze i usiadł na nich.",
      "A liczne rzesze słały swe płaszcze na drodze, inni zaś obcinali gałązki z drzew i ścielili na drodze.",
      "Rzesze, które Go poprzedzały i które szły za [Nim], wołały mówiąc: Hosanna Synowi Dawidowemu. Błogosławiony Ten, który przychodzi w imię Pańskie. Hosanna na wysokościach.",
      "A gdy On wjechał do Jerozolimy, poruszyło się całe miasto pytając: Kto to jest?",
      "Rzesze zaś mówiły: To jest prorok, Jezus z Nazaretu w Galilei.",
      "Jezus wszedł do świątyni i wyrzucił wszystkich sprzedających i kupujących w świątyni. Powywracał stoły zmieniających pieniądze i stragany sprzedających gołębie",
      "i rzekł im: Napisano: Dom mój będzie nazwany domem modlitwy. Wy zaś czynicie go jaskinią zbójców.",
      "I przyszli do Niego ślepi oraz chromi w świątyni i uzdrowił ich.",
      "Arcykapłani i uczeni w Piśmie widząc cuda, jakie zdziałał, i dzieci, jak wołały w świątyni i mówiły: Hosanna Synowi Dawidowemu — oburzyli się",
      "i powiedzieli Mu: Słyszysz co one mówią? A Jezus im rzekł: Tak! Nigdy nie czytaliście: Z ust niemowląt i ssących zgotowałeś sobie chwałę?",
      "I zostawiwszy ich wyszedł poza miasto do Betanii i tam nocował.",
      "Rano wracając do miasta poczuł głód.",
      "Widząc przy drodze jedno drzewo figowe podszedł do niego. Nic na nim nie znalazł tylko same liście, i powiedział mu: Niech nigdy owoc nie zrodzi się z ciebie na wieki. I natychmiast figa uschła.",
      "Ujrzawszy [to] uczniowie zdumieli się pytając: Jak mogło drzewo figowe uschnąć natychmiast?",
      "Jezus zaś odpowiadając rzekł im: Zaprawdę mówię wam; Jeżeli będziecie mieć wiarę i nie będziecie wątpić, nie tylko to, [co się stało] z drzewem figowym, uczynicie. Ale gdy powiecie tej górze: Podnieść się i rzuć się w morze, stanie się.",
      "Wierząc, wszystko otrzymacie, o co w modlitwie prosić będziecie.",
      "A gdy On przyszedł do świątyni, przystąpili do Niego w czasie nauczania arcykapłani i starsi ludu pytając: Jaką mocą czynisz te rzeczy? I kto ci dał taką moc?",
      "Odpowiadając Jezus rzekł im: Zapytam was również ja o jedną rzecz, na którą jeżeli mi odpowiecie, wtedy ja wam powiem, jaką mocą czynią te rzeczy:",
      "Skąd pochodził chrzest Jana: z nieba czy od ludzi? Oni zaś rozważali sami w sobie mówiąc: Jeżeli powiemy: z nieba, zapyta nas: dlaczego więc nie uwierzyliście mu?",
      "A jeżeli powiemy: od ludzi, boimy się tłumu, wszyscy bowiem mają Jana za proroka.",
      "Odpowiadając Jezusowi rzekli: Nie wiemy. A On im powiedział: Ja też wam nie powiem, jaką mocą czynię te rzeczy.",
      "Jak się wam wydaje? Pewien człowiek miał dwóch synów. Zwróciwszy się do pierwszego rzekł: Dziecko, idź dzisiaj, pracuj w winnicy!",
      "Ten odpowiadając rzekł: Nie chcę! Później jednak zrobiło mu się żal. Poszedł.",
      "Zwrócił się do drugiego i poprosił w ten sam sposób. Ten zaś odpowiadając rzekł: Tak, Panie! Ale nie poszedł.",
      "Który z tych dwóch wykonał wolę ojca? Powiedzieli: Ten pierwszy. Rzekł im Jezus: Zaprawdę mówię wam: Celnicy i nierządnice wchodzą przed wami do królestwa Bożego.",
      "Przyszedł bowiem Jan do was drogą sprawiedliwości i nie uwierzyliście mu, a celnicy i nierządnice uwierzyli mu. Wy zaś zobaczywszy nawet później nie zmieniliście zdania, aby mu uwierzyć.",
      "Posłuchajcie innej przypowieści. Był pewien człowiek-gospodarz, który zasadził winnicę, otoczył ją murem, wykopał w niej [dół] na tłocznię i zbudował wieżę. Wydzierżawił ją hodowcom winorośli i wyjechał.",
      "Gdy nadszedł czas zbiorów posłał swoje sługi do dzierżawców, aby odebrali jego owoce.",
      "Dzierżawcy chwyciwszy jego sługi, jednego zbili, drugiego zabili, a innego ukamienowali.",
      "Jeszcze raz posłał inne sługi w większej liczbie niż pierwszych, ale uczynili im to samo.",
      "W końcu posłał do nich swojego syna mówiąc: Uszanują mojego syna.",
      "Dzierżawcy zaś, gdy zobaczyli syna, powiedzieli sobie: Ten jest dziedzicem. Chodźcie, zabijemy go i weźmiemy jego dziedzictwo.",
      "I pochwyciwszy go, wyrzucili poza winnicę i zabili.",
      "Gdy przyjdzie pan winnicy, co uczyni owym dzierżawcom?",
      "Rzekli mu: Złych sromotnie wytraci, a winnicą wydzierżawi innym hodowcom, którzy będą mu dawali owoce we właściwym czasie.",
      "Jezus im powiedział: Nigdy nie czytaliście w Pismach: Kamień, który odrzucili budujący, ten stał się głowicą węgła? Dzięki Panu się to stało i jest cudowne w oczach naszych.",
      "Dlatego mówię wam, że zostanie odjęte od was królestwo Boże i będzie dane ludowi wydającemu jego owoce.",
      "Kto upadnie na ten kamień, rozbije się, a na kogo spadnie, zmiażdży go.",
      "Arcykapłani i faryzeusze wysłuchawszy Jego przypowieści zrozumieli, że o nich mówi.",
      "Usiłując Go pochwycić bali się rzeszy, bo uważała Go za proroka."
    ],
    [
      "Jezus zaś odpowiadając, znowu powiedział w przypowieściach mówiąc:",
      "Z królestwem niebieskim ma się rzecz podobnie jak z człowiekiem-królem, który wyprawił gody weselne swojemu synowi.",
      "Posłał swoje sługi, żeby wezwać zaproszonych na gody weselne, ale nie chcieli przyjść.",
      "Jeszcze raz posłał inne swoje sługi mówiąc: Powiedzcie zaproszonym: Oto przygotowałem moją ucztę, woły moje i tuczne zwierzęta pobite i wszystko gotowe. Przyjdźcie na gody weselne.",
      "Ale ci zlekceważywszy poszli jeden na własne pole, inny do swego handlu.",
      "Pozostali zaś pochwyciwszy sługi zelżyli i zabili.",
      "Rozgniewał się król i posławszy swoje wojsko wytracił owych morderców i miasto ich spalił.",
      "Wtedy rzekł swoim sługom: Gody weselne są gotowe, ale zaproszeni nie byli godni.",
      "Idźcie więc na rozstajne drogi i których znajdziecie wezwijcie na gody weselne.",
      "Słudzy owi wyszedłszy na drogi zgromadzili wszystkich, których znaleźli, złych i dobrych i zapełniły się gody weselne biesiadnikami.",
      "Tedy Król wszedł, żeby przypatrzyć się biesiadnikom. Zobaczył tam człowieka, nie ubranego w szatę godową",
      "i spytał go: Przyjacielu, jak tu wszedłeś nie mając szaty godowej? Ten zaś zamilkł.",
      "Wtedy król polecił usługującym: Związawszy mu nogi i ręce wyrzućcie go do ciemności zewnętrznych. Tam będzie płacz i zgrzytanie zębów.",
      "Wielu bowiem jest wezwanych, ale mało wybranych.",
      "Tedy faryzeusze odszedłszy naradzili się, jak pochwycić Go na słowie,",
      "i posłali do Niego swoich uczniów z Herodianami mówiąc: Nauczycielu, wiemy że jesteś prawdomówny i drogi Bożej uczysz w prawdzie. Na nikim ci nie zależy, nie patrzysz bowiem na twarz ludzką.",
      "Powiedz nam więc, jak myślisz, godzi się płacić podatek Cezarowi czy nie?",
      "Jezus przejrzawszy ich przewrotność rzekł: Obłudnicy, dlaczego wystawiacie mię na próbę?",
      "Pokażcie mi monetę podatkową. Ci tedy przynieśli mu denara.",
      "Zapytał ich: Czyja ta podobizna i napis?",
      "Odpowiedzieli Mu: Cezara. Wtedy powiedział im: Oddajcie więc to, co Cezara, Cezarowi, a to, co Boże, Bogu.",
      "Gdy [to] usłyszeli, zdumieli się i opuściwszy Go odeszli.",
      "W owym dniu przyszli do Niego saduceusze, utrzymujący, że nie ma zmartwychwstania i zapytali Go mówiąc:",
      "Nauczycielu, Mojżesz powiedział: Jeżeli kto umrze bezdzietnie, niech jego brat poślubi jego żonę i niech wzbudzi potomstwo swemu bratu.",
      "Było więc u nas siedmiu braci. Pierwszy pojął żonę i umarł. Nie mając potomstwa pozostawił żonę swojemu bratu.",
      "Podobnie ten drugi i trzeci aż do siódmego.",
      "Wreszcie po wszystkich umarła kobieta.",
      "Czyją będzie żoną z tych siedmiu przy zmartwychwstaniu? Wszyscy bowiem ją mieli [za żonę].",
      "Odpowiadając Jezus rzekł im: Błądzicie nie znając Pism ani mocy Bożej.",
      "Przy zmartwychwstaniu bowiem ani nie będą się żenić, ani za mąż wychodzić, ale będą jak aniołowie w niebie.",
      "O zmartwychwstaniu zaś umarłych nie czytaliście wypowiedzi Bożej do was, która mówi:",
      "Ja jestem Bogiem Abrahama i Bogiem Izaaka, i Bogiem Jakuba? Bóg nie jest [Bogiem] umarłych, lecz żywych.",
      "Usłyszawszy [to] rzesze podziwiały Jego naukę.",
      "Gdy się faryzeusze dowiedzieli, że zamknął usta saduceuszom, zebrali się na tym samym miejscu,",
      "a jeden z nich — biegły w Prawie — wystawiając Go na próbę zapytał:",
      "Nauczycielu, które przykazanie w Prawie jest największe?",
      "On mu odpowiedział: Będziesz miłował Pana Boga twego z całego twojego serca i z całej twojej duszy i całym twoim umysłem.",
      "To jest największe i pierwsze przykazanie.",
      "Drugie jest podobne temu: Będziesz miłował bliźniego twego jak samego siebie.",
      "Na tych dwóch przykazaniach opiera się całe Prawo i Prorocy.",
      "Zebranym zaś faryzeuszom Jezus zadał pytanie",
      "mówiąc: Co sądzicie o Mesjaszu? Czyim jest synem? Odpowiedzieli Mu: Dawida.",
      "Spytał ich: Jakże więc Dawid, natchniony, nazywa go panem mówiąc:",
      "Rzekł Pan Panu mojemu: Siądź po mojej prawicy, aż położę twoich nieprzyjaciół pod twoje stopy?",
      "Jeżeli więc Dawid nazywa go panem, jakżeż [On] może być jego synem?",
      "I nikt nie mógł Mu odpowiedzieć słowa. Nikt też od owego dnia nie miał odwagi więcej Go pytać."
    ],
    [
      "Wtedy Jezus przemówił do rzeszy i do uczniów swoich",
      "mówiąc: Na katedrze Mojżeszowej zasiedli uczeni w Piśmie i faryzeusze.",
      "Wszystko więc, co wam powiedzą, czyńcie i zachowujcie, ale nie postępujcie według ich uczynków. Mówią bowiem, ale nie czynią.",
      "Wiążą ciężkie brzemiona i nie do uniesienia i kładą ludziom na ramiona. Sami zaś palcem swoim nie chcą ich ruszyć.",
      "Wszystkie swe uczynki czynią, żeby się ludziom pokazać. Rozszerzają bowiem swoje filakterie i wydłużają frędzle [u szat].",
      "Lubią zaszczytne miejsca na ucztach i pierwsze siedzenia w synagogach,",
      "pozdrowienia na rynkach i żeby ludzie tytułowali [ich] : rabbi.",
      "Wy zaś nie pozwalajcie się nazywać: rabbi. Jeden jest bowiem wasz nauczyciel, a wy wszyscy braćmi jesteście.",
      "I nikogo na ziemi nie nazywajcie waszym ojcem. Jeden jest bowiem wasz Ojciec, ten niebieski.",
      "Ani też nie pozwalajcie się nazywać przewodnikami, albowiem jeden jest wasz przewodnik. Chrystus.",
      "Kto z was jest największy, niech będzie waszym sługą.",
      "Kto bowiem wywyższa samego siebie, będzie poniżony, a kto się poniża, będzie wywyższony.",
      "Biada wam, uczeni w Piśmie i faryzeusze, obłudnicy, że zamykacie królestwo niebieskie przed ludźmi. Ani sami nie wchodzicie, ani wchodzącym wejść nie pozwalacie.",
      "Biada wam, uczeni w Piśmie i faryzeusze, obłudnicy, że objadacie domy wdów pod pozorem długich modlitw, dlatego otrzymacie sroższy wyrok.",
      "Biada wam, uczeni w Piśmie i faryzeusze, obłudnicy, że obchodzicie morze i ląd, żeby pozyskać jednego prozelitę, a gdy się staniej czynicie z niego syna piekła, dwakroć gorszego od was.",
      "Biada wam, ślepi przewodnicy, którzy mówicie: Kto by przysiągł na świątynią, nic nie znaczy: ale kto by przysiągł na złoto świątyni, jest zobowiązany [dotrzymać].",
      "Głupi i ślepi, co jest ważniejsze: złoto czy świątynia uświęcająca złoto?",
      "Jeżeli kto przysięgnie na ołtarz, nic nie znaczy: ale jeżeli ktoś przysięgnie na dar ofiarny, jaki jest na nim, jest zobowiązany [dotrzymać].",
      "Ślepi, co jest ważniejsze: dar ofiarny czy ołtarz, który dar ten uświęca?",
      "Kto więc przysięga na ołtarz, przysięga na niego i na wszystko, co na nim się znajduje.",
      "Kto przysięga na świątynię, przysięga na nią i na Tego, który w niej mieszka.",
      "A kto przysięga na niebo, przysięga na Tron Boży i na Tego, który na nim zasiada.",
      "Biada wam, uczeni w Piśmie i faryzeusze, obłudnicy, że składacie dziesięciny z mięty i z kopru, i z kminku, a pomijacie najważniejsze rzeczy w Prawie: sprawiedliwość i miłosierdzie, i wiarę. Te rzeczy należało czynić i tamtych nie pomijać.",
      "Ślepi przewodnicy przecedzający komara, a połykający wielbłąda.",
      "Biada wam, uczeni w Piśmie i faryzeusze, obłudnicy, że oczyszczacie zewnętrzną stronę kielicha i misy, wewnątrz zaś pełne są zdzierstwa i nieumiarkowania.",
      "Faryzeuszu ślepy, oczyść najpierw wnętrze kielicha, aby i to, co jest z zewnątrz niego, stało się czyste.",
      "Biada wam, uczeni w Piśmie i faryzeusze, obłudnicy, że jesteście podobni do grobów pobielanych, które na zewnątrz pięknie wyglądają, wewnątrz zaś są pełne kości trupich i wszelkiej nieczystości.",
      "Tak i wy na zewnątrz jesteście podobni do ludzi sprawiedliwych, ale wewnątrz jesteście pełni obłudy i nieprawości.",
      "Biada wam, uczeni w Piśmie i faryzeusze, obłudnicy, że budujecie grobowce proroków i ozdabiacie nagrobki sprawiedliwych",
      "i mówicie: Gdybyśmy żyli za dni naszych ojców, nie bylibyśmy współwinni krwi proroków.",
      "W ten sposób dajecie sami o sobie świadectwo, że jesteście synami tych, którzy mordowali proroków.",
      "I wy dopełnijcie miary [zbrodni] ojców waszych.",
      "Węże, plemię żmijowe, jak ujdziecie przed wyrokiem piekła?",
      "Oto dlatego ja posyłam do was proroków i mędrców i uczonych w Piśmie. Niektórych z nich, zabijecie i ukrzyżujecie, innych z nich ubiczujecie w synagogach waszych i będziecie ścigać z miasta do miasta,",
      "aby przyszła na was wszystka krew sprawiedliwa wylana na ziemi od krwi sprawiedliwego Abla aż do krwi Zachariasza, syna Barachiasza, którą wylaliście między świątynią a ołtarzem całopalenia.",
      "Zaprawdę mówię wam, przyjdzie to wszystko na to pokolenie.",
      "Jeruzalem, Jeruzalem, które zabijasz proroków i kamienujesz posłanych do ciebie. Ile razy chciałem zebrać dzieci twoje, jak ptak gromadzi swe pisklęta pod skrzydła, a nie chcieliście.",
      "Oto pozostanie wam dom wasz pusty.",
      "Mówię bowiem wam: nie zobaczycie mnie odtąd, aż powiecie: Błogosławiony, który przychodzi w imię Pańskie."
    ],
    [
      "Jezus wyszedłszy ze świątyni oddalił się. I zbliżyli się Jego uczniowie, aby mu pokazać zabudowania świątyni.",
      "On zaś odpowiadając powiedział im: Czy widzicie to wszystko? Zaprawdę mówię wam, nie pozostanie tu kamień na kamieniu, który by nie był zwalony.",
      "Gdy siedział On na Górze Oliwnej przystąpili do Niego uczniowie pytając na osobności: Powiedz nam, kiedy to nastąpi i jaki będzie znak Twojego przyjścia i końca świata?",
      "Jezus odpowiadając rzekł im: Baczcie, żeby was kto w błąd nie wprowadził.",
      "Wielu bowiem przyjdzie w moim imieniu mówiących: Ja jestem Chrystusem. I wielu zwiodą.",
      "Potem usłyszycie o wojnach i wieściach wojennych. Uważajcie, nie bójcie się, bo musi się [to] stać, ale jeszcze nie koniec.",
      "Powstanie bowiem naród przeciw narodowi i królestwo przeciw królestwu. Będzie głód i miejscami trzęsienia ziemi.",
      "Wszystkie te rzeczy są początkiem boleści.",
      "Wtedy wydadzą was na mękę i zabiją was. Będziecie znienawidzeni przez wszystkie narody z powodu mojego imienia.",
      "Wówczas wielu się zgorszy. Będą się wzajemnie wydawać i wzajemnie się nienawidzić.",
      "Wystąpi wielu fałszywych proroków i wprowadzą w błąd wielu.",
      "Ponieważ wzmoże się nieprawość, oziębnie miłość wielu.",
      "Kto wytrwa do końca, ten będzie zbawiony.",
      "Ewangelia ta o królestwie będzie przepowiadana na całym świecie na świadectwo wszystkim narodom i wtedy nadejdzie koniec.",
      "Gdy więc ujrzycie obrzydliwość spustoszenia — wypowiedź Daniela proroka — stojącą w miejscu świętym, kto czyta, niech rozumie,",
      "wtedy ci, co są w Judei, niech uciekają w góry.",
      "Kto na tarasie, niech nie schodzi, żeby zabrać rzeczy z domu.",
      "Kto będzie w polu, niech się nie wraca z powrotem, żeby zabrać swój płaszcz.",
      "Biada brzemiennym i karmiącym w owych dniach.",
      "Módlcie się, żeby ucieczka wasza nie wypadła w zimie ani w szabat.",
      "Nastanie bowiem wtedy wielki ucisk, jakiego nie było od początku świata, aż do tej chwili, i więcej nie będzie.",
      "I gdyby owe dni nie były skrócone, nikt by nie ocalał, ale dzięki wybranym, będą owe dni skrócone.",
      "Gdyby wam wtedy ktoś powiedział: Oto tu jest Chrystus albo tam, nie wierzcie.",
      "Powstaną bowiem fałszywi mesjasze i fałszywi prorocy, będą czynić wielkie znaki i cuda, by wprowadzić w błąd, jeżeli możliwe, i wybranych.",
      "Oto ostrzegłem was.",
      "Jeżeli więc powiedzą wam: Oto jest na pustyni, nie wychodźcie. Oto jest w skrytych pokojach, nie wierzcie.",
      "Albowiem jak błyskawica zabłyska na wschodzie i świeci aż na zachodzie, takie będzie przyjście Syna Człowieczego.",
      "Gdziekolwiek jest padlina, tam zlatują się sępy.",
      "Zaraz po ucisku owych dni słońce się zaćmi, księżyc nie da swojego blasku, gwiazdy będą padać z nieba i moce niebieskie będą poruszone.",
      "Wówczas ukaże się znak Syna Człowieczego na niebie i wtedy będą biadać wszystkie pokolenia ziemi. Ujrzą Syna Człowieczego przychodzącego na obłokach niebieskich z mocą i chwałą wielką.",
      "I pośle swoich aniołów z trąbą wielką i zgromadzą wybranych Jego z czterech stron od jednego krańca nieba aż po drugi.",
      "Uczcie się z podobieństwa z drzewem figowym. Gdy już jego gałązka nabiera soków i puszcza listki poznajecie, że lato jest blisko.",
      "Tak i wy, gdy zobaczycie wszystkie te rzeczy, wiedzcie, że blisko jest, u drzwi.",
      "Zaprawdę mówię wam, że nie przeminie to pokolenie, aż stanie się to wszystko.",
      "Niebo i ziemia przeminą, ale moje słowa nie przeminą.",
      "O dniu tym i godzinie nikt nie wie: ani aniołowie niebiescy, ani Syn, ale tylko sam Ojciec.",
      "Podobnie jak dni Noego, takie będzie przyjście Syna Człowieczego.",
      "Jak bowiem w dniach tych przed potopem jedli, pili, żenili się i wychodziły za mąż aż do dnia, kiedy Noe wszedł do arki,",
      "i nie spodziewali się, aż przyszedł potop i pochłonął wszystkich, takie będzie przyjście Syna Człowieczego.",
      "Wtedy dwóch będzie na polu, jeden będzie wzięty, a jeden zostanie.",
      "Dwie będą mleć w żarnach, jedna będzie wzięta, a jedna pozostanie.",
      "Czuwajcie więc, bo nie wiecie, którego dnia Pan wasz przyjdzie.",
      "I to też wiedzcie, że gdyby gospodarz wiedział, o jakim czasie przyjdzie złodziej, czuwałby i nie pozwoliłby się włamać do swego domu.",
      "Dlatego i wy bądźcie gotowi, bo Syn Człowieczy przyjdzie o godzinie, o której nie przypuszczacie.",
      "Któż więc jest sługą wiernym i przewidującym, którego pan ustanowił nad swoimi domownikami, żeby im dawał żywność w [odpowiednim] czasie?",
      "Szczęśliwy ów sługa, którego — gdy pan przyjdzie — zastanie tak właśnie czyniącego.",
      "Zaprawdę mówię wam, że postawi go nad całą swoją majętnością.",
      "Gdyby zaś ów zły sługa powiedział sobie: Pan mój długo nie przychodzi",
      "i zacząłby bić swoje współsługi, jeść i pić z pijakami,",
      "przyjdzie pan owego sługi w dniu, w którym nie oczekiwał, i o godzinie, której nie zna,",
      "i surowo go ukarze i wyznaczy mu miejsce między obłudnikami. Tam będzie płacz i zgrzytanie zębów."
    ],
    [
      "Toteż z królestwem niebieskim ma się rzecz podobnie jak z dziesięcioma pannami, które wziąwszy sobie lampy wyszły naprzeciw oblubieńca.",
      "Pięć z nich było nierozsądnych, a pięć mądrych.",
      "Nierozsądne bowiem wziąwszy lampy swoje nie zabrały ze sobą oliwy.",
      "Mądre zaś z lampami zabrały ze sobą oliwę w naczyniach.",
      "Gdy oblubieniec nie nadchodził, zdrzemnęły się wszystkie i zasnęły.",
      "Pośród nocy rozległo się wołanie: Oto oblubieniec! Wyjdźcie mu na spotkanie.",
      "Wtedy wszystkie owe panny powstawały i przygotowały swoje lampy.",
      "Nierozsądne rzekły do mądrych: Użyczcie nam waszej oliwy, bo nasze lampy gasną.",
      "Mądre odpowiedziały mówiąc: Żeby przypadkiem nie brakło nam i wam, idźcie raczej do sprzedających i kupcie sobie.",
      "Gdy one poszły kupować, nadszedł oblubieniec. Gotowe weszły z nim na gody weselne i zamknięto drzwi.",
      "Potem przyszły pozostałe panny prosząc: Panie, panie otwórz nam!",
      "On zaś odpowiadając rzekł: Zaprawdę mówię wam, nie znam was.",
      "Czuwajcie więc, bo nie znacie dnia ani godziny.",
      "Podobnie bowiem jak człowiek odjeżdżający zwołał sługi i powierzył im swój majątek.",
      "Jednemu dał pięć talentów, drugiemu dwa, a innemu jeden, każdemu według jego zdolności, i odjechał.",
      "Ten, który otrzymał pięć talentów, poszedł natychmiast, puścił je w obieg i zyskał inne pięć.",
      "Tak samo ten z dwoma zyskał inne dwa.",
      "Ten zaś, który wziął jeden, odszedłszy rozkopał ziemię i ukrył pieniądze swego pana.",
      "Po długim czasie przybył pan owych sług i zaczął rozliczać się z nimi.",
      "Przyszedłszy ten, co otrzymał pięć talentów, przyniósł inne pięć mówiąc: Panie, dałeś mi pięć talentów. Oto inne pięć talentów zyskałem.",
      "I rzekł mu pan jego: Dobrze, sługo dobry i wierny. Byłeś wierny nad małą ilością, powierzę ci wiele. Wejdź do radości pana twojego.",
      "Przyszedł i ten, który [otrzymał] dwa talenty i rzekł: Panie, dałeś mi dwa talenty. Oto inne dwa zyskałem.",
      "Rzekł mu pan jego: Dobrze, sługo dobry i wierny, byłeś wierny nad małą ilością, powierzę ci wiele. Wejdź do radości pana twojego.",
      "Przyszedłszy ten, co otrzymał jeden talent, rzekł: Panie, wiedząc o tobie, że jesteś człowiekiem twardym, żniesz, gdzie nie posiałeś, i zbierasz, gdzie nie rozsypałeś,",
      "bałem się, odszedłem i ukryłem twój talent w ziemi. Oto masz, co twoje.",
      "Odpowiadając pan jego rzekł mu: Sługo zły i opieszały! Wiedziałeś, że żnę, gdzie nie posiałem, i zbieram, gdzie nie rozsypałem.",
      "Powinieneś był więc dać moje pieniądze bankierom, a ja przyszedłszy odebrałbym był, co moje, z zyskiem.",
      "Odbierzcie mu więc talent i dajcie temu, który ma dziesięć talentów.",
      "Każdemu bowiem, kto ma, będzie dane i będzie obfitował, a temu, kto nie ma, i to, co ma, będzie mu odebrane.",
      "Nieużytecznego zaś sługę wyrzućcie do ciemności zewnętrznej. Tam będzie płacz i zgrzytanie zębów.",
      "Gdy Syn Człowieczy przyjdzie w swojej chwale i wszyscy aniołowie z Nim, wtedy zasiądzie na tronie swojej chwały.",
      "Zgromadzą się przed Nim wszystkie narody i oddzieli je jedne od drugich jak pasterz oddziela owce od kozłów.",
      "Owce ustawi po swojej prawej stronie, a kozły po lewej.",
      "Wtedy powie król tym po swojej prawej stronie: Pójdźcie błogosławieni Ojca mojego i posiądźcie królestwo przygotowane wam od założenia świata.",
      "Byłem głodny i daliście mi jeść, byłem spragniony i daliście mi pić, byłem przychodniem i przyjęliście mnie",
      "byłem nagi i przyodzialiście mnie, byłem chory i odwiedziliście mnie, byłem w więzieniu i przyszliście do mnie.",
      "Wtedy odpowiedzą mu sprawiedliwi pytając: Panie, kiedy widzieliśmy ciebie głodnym i nakarmiliśmy ciebie, lub spragnionym i daliśmy pić.",
      "Kiedyśmy ciebie widzieli przychodniem i przyjęliśmy lub nagim i przyodzialiśmy.",
      "Kiedy widzieliśmy ciebie chorym lub w więzieniu i przyszliśmy do Ciebie.",
      "Król odpowiadając powie im: Zaprawdę mówię wam, cokolwiek uczyniliście jednemu z tych moich braci najmniejszych, mnie uczyniliście.",
      "Wtedy powie tym po lewej stronie: Odejdźcie ode mnie, przeklęci, w ogień wieczny przygotowany diabłu i jego aniołom.",
      "Byłem bowiem głodny, a nie daliście mi jeść, pragnąłem, a nie daliście mi pić,",
      "byłem przechodniem, a nie przyjęliście mnie, nagi, a nie przyodzialiście mnie, chory i w więzieniu, a nie odwiedziliście mnie.",
      "Wówczas oni odpowiadając zapytają: Panie, kiedy widzieliśmy ciebie głodnym lub spragnionym, lub przychodniem, lub nagim, lub w więzieniu, a nie usłużyliśmy tobie?",
      "Wtedy odpowie im mówiąc: Zaprawdę mówię wam, czegokolwiek nie uczyniliście jednemu z tych najmniejszych i mnie nie uczyniliście.",
      "I pójdą ci na wieczną mękę, sprawiedliwi zaś do życia wiecznego."
    ],
    [
      "I stało się, gdy Jezus skończył wszystkie te mowy, rzekł swoim uczniom:",
      "Wiecie, że po dwóch dniach będzie Pascha i Syn Człowieczy będzie wydany na ukrzyżowanie.",
      "Wtedy zebrali się arcykapłani i starsi ludu w pałacu arcykapłana zwanego Kajfaszem",
      "i postanowili, żeby Jezusa podstępem pojmać i zabić.",
      "Mówili jednak: Nie w święto, żeby nie powstało wzburzenie wśród ludu.",
      "Gdy Jezus przebywał w Betanii w domu Szymona Trędowatego",
      "podeszła do Niego kobieta mająca naczynie alabastrowe kosztownego olejku i wylała na Jego głowę, gdy spoczywał przy stole.",
      "Widząc [to] uczniowie oburzyli się mówiąc: Na cóż to marnotrawstwo?",
      "Można było bowiem to drogo sprzedać i rozdać ubogim.",
      "Gdy Jezus to zauważył rzekł im: Dlaczego sprawiacie przykrość kobiecie? Przecież dobry uczynek spełniła względem mnie.",
      "Ubogich bowiem zawsze macie pośród siebie, mnie zaś nie zawsze mieć będziecie.",
      "Ona wylawszy ten olejek na moje ciało uczyniła to na mój pogrzeb.",
      "Zaprawdę mówię wam, gdziekolwiek na całym świecie będzie przepowiadana ta Ewangelia, będzie też mówione, co ona uczyniła, na jej pamiątkę.",
      "Wtedy jeden z Dwunastu, imieniem Judasz Iskariota, poszedłszy do arcykapłanów",
      "rzekł: Co chcecie mi dać, a ja wam Go wydam? Ci wtedy wyznaczyli mu trzydzieści srebrników.",
      "Odtąd szukał okazji, żeby Go wydać.",
      "Pierwszego dnia Przaśników przystąpili uczniowie do Jezusa pytając: Gdzie chcesz, żebyśmy Ci przygotowali Paschę do spożycia?",
      "On zaś rzekł: Idźcie do miasta, do znajomego, i powiedzcie mu: Nauczyciel mówi: Czas mój jest bliski. U ciebie urządzę Paschę z moimi uczniami.",
      "Uczniowie uczynili, jak im Jezus polecił, i przygotowali Paschę.",
      "Gdy nastał wieczór, zajął miejsce przy stole z Dwunastoma.",
      "Gdy oni jedli, powiedział: Zaprawdę mówię wam, że jeden z was mię wyda.",
      "Bardzo zasmuceni zaczęli Go pytać jeden po drugim: Czy to ja jestem, Panie?",
      "On zaś odpowiadając rzekł: Ten, który zanurzył rękę ze mną w misie, ten mnie wyda.",
      "Wprawdzie Syn Człowieczy odchodzi, jak o Nim napisano, ale biada temu człowiekowi, przez którego Syn Człowieczy jest wydany. Lepiej by mu było, gdyby się był nie narodził ten człowiek.",
      "Odzywając się Judasz, który Go wydał, spytał: Czy to ja jestem, Rabbi? Rzekł mu: Tyś powiedział.",
      "A gdy oni jedli Jezus wziął chleb i odmówiwszy błogosławieństwo, połamał i dał uczniom mówiąc: Bierzcie, jedzcie, to jest ciało moje.",
      "Wziąwszy kielich, odmówił dziękczynienie, dał im mówiąc: Pijcie z niego wszyscy.",
      "To jest bowiem moja krew Przymierza, która będzie wylana za wielu na odpuszczenie grzechów.",
      "Mówię wam: już nie będę pił odtąd z tego owocu winorośli, aż do owego dnia, kiedy będę go pił z wami nowy w królestwie Ojca mego.",
      "Gdy odmówili hymn, wyszli ku Górze Oliwnej.",
      "Wtedy powiedział im Jezus: Wszyscy wy zgorszycie się ze mnie tej nocy. Jest bowiem napisane: Uderzą pasterza i rozproszą się owce trzody.",
      "Ale po moim zmartwychwstaniu uprzedzę was do Galilei.",
      "Odpowiadając Piotr powiedział Mu: Choćby się wszyscy zgorszyli z Ciebie, ja nigdy się nie zgorszę.",
      "Rzekł mu Jezus: Zaprawdę mówię ci, że tej nocy, zanim kogut zapieje, trzy razy się mnie wyprzesz.",
      "Powiedział Mu Piotr: Choćby mi wypadło z Tobą umrzeć, nie wyprę się Ciebie. I podobnie i wszyscy uczniowie mówili.",
      "Wtedy przyszedł z nimi Jezus do Ogrodu zwanego Getsemani i powiedział uczniom: Usiądźcie tutaj, podczas gdy ja odszedłszy tam będę się modlił.",
      "I wziąwszy Piotra i dwóch synów Zebedeusza zaczął się smucić i odczuwać lęk.",
      "Wtedy rzekł im: Dusza moja jest przepojona smutkiem aż do śmierci. Zostańcie tu i czuwajcie ze mną.",
      "I postąpiwszy trochę dalej upadł na twarz modląc się i mówiąc: Ojcze mój, jeżeli to jest możliwe, niech odejdzie ode mnie ten kielich. Wszakże nie jak ja chcę, ale jak Ty.",
      "Przyszedł do uczniów, znalazł ich śpiących i rzekł do Piotra: Tak to, jednej godziny nie mogliście czuwać ze mną?",
      "Czuwajcie i módlcie się, abyście nie ulegli próbie. Duch bowiem ochoczy, ale ciało słabe.",
      "Znów po raz drugi odszedłszy modlił się mówiąc: Ojcze mój, jeżeli nie może [mnie] to ominąć, ale żebym go pił, niech się dzieje Twoja wola.",
      "I poszedłszy znowu znalazł ich śpiących, bo oczy ich były senne.",
      "Zostawiwszy ich, jeszcze raz odszedł, modlił się po raz trzeci powtarzając te same słowa.",
      "Wtedy przyszedł do uczniów i rzekł im: Śpijcie zatem i odpoczywajcie. Oto nadeszła godzina, a Syn Człowieczy będzie wydany w ręce grzeszników.",
      "Wstańcie, Pójdźmy! Oto nadszedł mój zdrajca.",
      "Jeszcze On mówił, oto Judasz, jeden z Dwunastu, przyszedł, a za nim liczny tłum z mieczami i kijami od arcykapłanów i starszych ludu.",
      "Jego zdrajca dał im znak mówiąc: Ten, którego pocałuję, ten jest, pojmijcie Go.",
      "I zaraz zbliżywszy się do Jezusa powiedział: Bądź pozdrowiony, Rabbi. I pocałował Go.",
      "Jezus mu rzekł: Przyjacielu, po co przyszedłeś. Wtedy przystąpiwszy położyli ręce na Jezusa i ujęli Go.",
      "A oto jeden z tych, co byli z Jezusem, sięgnął ręką, dobył miecza swego i uderzywszy sługę arcykapłana odciął mu ucho.",
      "Wtedy rzekł mu Jezus: Schowaj twój miecz z powrotem na swoje miejsce. Wszyscy bowiem, którzy za miecz chwytają, od miecza giną.",
      "Czy myślisz, że nie mógłbym poprosić Ojca mojego i postawiłby mi natychmiast więcej niż dwanaście legionów aniołów?",
      "Ale jak spełnią się Pisma, że to się musi stać?",
      "W owej chwili rzekł Jezus tłumowi: Jak na [schwytanie] łotra wyszliście z mieczami i kijami ująć mnie. Codziennie przebywałem w świątyni ucząc, a nie pojmaliście mnie.",
      "Wszystko to stało się, aby się wypełniły Pisma proroków. Wtedy wszyscy uczniowie opuściwszy Go uciekli.",
      "Ci zaś, co pochwycili Jezusa, zaprowadzili do Kajfasza arcykapłana, gdzie zebrali się uczeni w Piśmie i starsi.",
      "Piotr zaś szedł za Nim z daleka aż do pałacu arcykapłana i wszedłszy do wnętrza usiadł ze sługami, żeby widzieć koniec.",
      "Arcykapłani i cały Sanhedryn szukali fałszywego świadectwa przeciw Jezusowi, aby Go skazać na śmierć.",
      "I nie znaleźli, chociaż stawiło się wielu fałszywych świadków. W końcu przyszło dwóch.",
      "Zeznali: Ten powiedział: Mogę zburzyć świątynię Bożą i w trzech dniach ją zbudować.",
      "Arcykapłan powstawszy zapytał Go: Nic nie odpowiadasz? Co oni przeciw Tobie zeznają?",
      "Jezus zaś milczał. Arcykapłan tedy rzekł do Niego: Przysięgam Cię na Boga żyjącego, żebyś nam powiedział, czy Ty jesteś Mesjaszem, Synem Bożym?",
      "Jezus mu odpowiedział: Tyś powiedział. Ale mówię wam, odtąd zobaczycie Syna Człowieczego siedzącego po prawicy Mocy i przychodzącego w obłokach niebieskich.",
      "Wtedy arcykapłan rozdarł swoje szaty mówiąc: Zbluźnił! Na co jeszcze potrzebujemy świadków? Oto teraz słyszeliście bluźnierstwo.",
      "Co sądzicie? Ci zaś odpowiadając rzekli: Winien jest śmierci!",
      "Wtedy pluli Mu w twarz, bili Go pięściami, inni zaś policzkowali",
      "mówiąc: Prorokuj nam, Mesjaszu, kto Cię uderzył?",
      "A gdy Piotr siedział zewnątrz na dziedzińcu, podeszła do niego jedna służąca mówiąc: I ty byłeś z Jezusem Galilejczykiem!",
      "On zaś zaprzeczył wobec wszystkich mówiąc: Nie wiem, co mówisz!",
      "Gdy odszedł ku bramie, zobaczyła go inna i powiedziała do tych, co tam byli: Ten był z Jezusem Nazarejczykiem!",
      "I znów zaprzeczył z przysięgą: Nie znam tego człowieka!",
      "Po chwili podszedłszy ci, co stali, rzekli Piotrowi: Rzeczywiście, i ty jesteś z nich, albowiem sposób mówienia cię zdradza.",
      "Wtedy począł się zaklinać i przysięgać: Nie znam tego człowieka! I natychmiast kogut zapiał.",
      "Wówczas przypomniał sobie Piotr słowa Jezusa, jakie powiedział: Zanim kogut zapieje, trzy razy mnie się wyprzesz. I wyszedłszy na zewnątrz gorzko zapłakał."
    ],
    [
      "Gdy nastał poranek, wszyscy arcykapłani i starsi ludu powzięli uchwałę przeciw Jezusowi, żeby Go skazać na śmierć.",
      "Związawszy Go zaprowadzili i wydali Piłatowi, namiestnikowi.",
      "Wtedy Judasz, który Go wydał, widząc, że został skazany, żałując zwrócił trzydzieści srebrników arcykapłanom i starszym",
      "mówiąc: Zgrzeszyłem wydawszy krew niewinną! Oni zaś odpowiedzieli: Co nas [to] obchodzi? To twoja sprawa.",
      "Rzuciwszy więc srebrniki w kierunku świątyni oddalił się i poszedłszy powiesił się.",
      "Arcykapłani wziąwszy srebrniki rzekli: Nie wolno ich deponować w skarbcu, bo są zapłatą za krew.",
      "Naradziwszy się więc kupili za nie Pole Garncarza na cmentarz dla cudzoziemców.",
      "Dlatego pole to aż do dziś nosi nazwę „Pole Krwi”.",
      "Wtedy spełniła się wypowiedź Jeremiasza proroka, który powiedział: I wzięli trzydzieści srebrników, zapłatę oszacowanego, jaką wyznaczyli Synowie Izraela",
      "i przeznaczyli ją na pole garncarza, jak mi polecił Pan.",
      "Jezusa zaś stawiono przed namiestnika. Namiestnik zapytał Go mówiąc: Czy Ty jesteś królem Żydów? Jezus odpowiedział: Ty mówisz.",
      "A gdy arcykapłani i starsi oskarżali Go, nic nie odpowiadał.",
      "Wtedy spytał Go Piłat: Nie słyszysz, ile przeciw Tobie zeznają?",
      "Ale nie odpowiedział mu ani na jedno słowo, tak iż namiestnik bardzo się dziwił.",
      "Z okazji święta namiestnik zwykł był ludowi wypuszczać jednego z więźniów, którego chcieli.",
      "Mając zaś osławionego więźnia imieniem Barabasz,",
      "gdy oni się zebrali, zapytał ich Piłat: Którego chcecie, wypuszczę wam: Barabasza czy Jezusa zwanego Mesjaszem?",
      "Wiedział bowiem, że z zawiści Go wydali.",
      "A gdy on siedział na krześle sędziowskim jego żona dała mu znać mówiąc: Niech cię nic nie łączy ze sprawą owego sprawiedliwego, albowiem wiele wycierpiałam dzisiaj we śnie z Jego powodu.",
      "Arcykapłani zaś i starsi nakłonili tłum, żeby prosili o Barabasza, a Jezusa stracili.",
      "Namiestnik odzywając się zapytał ich: Kogo z tych dwóch chcecie, abym wam ułaskawił? A oni odpowiedzieli: Barabasza!",
      "Rzekł im Piłat: Co mam uczynić z Jezusem, zwanym Mesjaszem? Zawołali wszyscy: Niech będzie ukrzyżowany!",
      "On zaś spytał: Co zatem złego uczynił? Oni zaś jeszcze bardziej krzyczeli wołając: Niech będzie ukrzyżowany!",
      "Piłat widząc, że nic nie osiąga, ale powstaje większe zamieszanie, wziąwszy wodę obmył ręce na oczach tłumu mówiąc: Nie jestem winny tej krwi. Wy widzicie.",
      "Lud odpowiadając powiedział: Jego krew na nas i na nasze dzieci.",
      "Wtedy ułaskawił im Barabasza. Jezusa zaś ubiczowawszy wydał, żeby był ukrzyżowany.",
      "Żołnierze zatem namiestnika wziąwszy Jezusa do pretorium zebrali wokół Niego całą kohortę.",
      "Rozebrawszy Go odziali w płaszcz szkarłatny.",
      "Uplótłszy wieniec z cierni nałożyli na Jego głowę, trzcinę [włożyli] w Jego prawicę i klękając przed Nim szydzili z Niego mówiąc: Bądź pozdrowiony, królu Żydów!",
      "Plując na Niego wzięli trzcinę i uderzali Go po głowie.",
      "A gdy Go wyszydzili, zdjęli z Niego płaszcz, ubrali Go w Jego szaty i wyprowadzili na ukrzyżowanie.",
      "A gdy wychodzili, spotkali człowieka Cyrenejczyka, imieniem Szymon. Tego zmusili, żeby niósł Jego krzyż.",
      "Przyszedłszy na miejsce zwane Golgota, to jest Miejsce Czaszki,",
      "dali Mu pić wino zmieszane z żółcią. Ale spróbowawszy nie chciał pić.",
      "Ukrzyżowawszy Go podzielili między siebie Jego szaty rzucając losy.",
      "I siedząc pilnowali Go tam.",
      "Nad Jego głową umieścili wypisaną Jego winę: To jest Jezus, król Żydów.",
      "Wtedy ukrzyżowano z Nim dwóch łotrów: jednego po prawej, a drugiego po lewej stronie.",
      "Przechodzący bluźnili Mu, kiwając swymi głowami.",
      "i mówili: Ty, co rozwalasz świątynią i w trzech dniach budujesz, wybaw samego siebie. Jeżeli jesteś Synem Bożym, zstąp z krzyża.",
      "Podobnie i arcykapłani szydząc z uczonymi w Piśmie i starszymi mówili:",
      "Innych wybawił. Sam siebie nie może wybawić. Jest królem. Izraela, niech zstąpi teraz z krzyża, a uwierzymy w Niego.",
      "Zaufał Bogu, niech Go uwolni, jeżeli ma w Nim upodobanie — mówił bowiem — jestem Synem Bożym.",
      "Tak samo ubliżali Mu łotrzy z Nim współukrzyżowani.",
      "Od szóstej godziny na całej ziemi nastała ciemność aż do godziny dziewiątej.",
      "Około godziny dziewiątej zawołał Jezus donośnym głosem mówiąc: Eli, Eli lema sabachthani? To jest: Boże mój, Boże mój, czemuś mnie opuścił?",
      "Niektórzy ze stojących tam — słysząc — mówili: On woła Eliasza.",
      "I zaraz jeden z nich podbiegłszy, wziął gąbkę, umaczał w occie i nałożywszy na trzcinę dał Mu pić.",
      "Pozostali mówili: Zostaw, zobaczymy czy przyjdzie Eliasz, aby Go wybawić.",
      "Jezus zaś znów zawoławszy donośnym głosem oddał ducha.",
      "A oto zasłona świątyni rozdarła się na dwoje od góry do dołu. Ziemia się zatrzęsła i skały popękały.",
      "Groby się otworzyły i wiele ciał świętych, które spoczywały, zmartwychwstało.",
      "I wyszedłszy z grobów po Jego zmartwychwstaniu weszli do Miasta Świętego i ukazali się wielu.",
      "A setnik i ci, co z nim strzegli Jezusa, widząc trzęsienie ziemi i to, co się działo, bardzo się przerazili mówiąc: Prawdziwie, Ten był Synem Bożym.",
      "Były też tam liczne niewiasty przyglądające się z daleka. Te przyszły za Jezusem z Galilei, żeby Mu usługiwać.",
      "Wśród nich były Maria Magdalena i Maria, matka Jakuba i Józefa, oraz matka synów Zebedeusza.",
      "Gdy nastał wieczór przyszedł bogaty człowiek z Arymatei, imieniem Józef, który też był uczniem Jezusa.",
      "On poszedłszy do Piłata poprosił o ciało Jezusa. Wtedy Piłat polecił wydać [ciało].",
      "Józef wziąwszy ciało owinął je w czyste płótno",
      "i położył je w swoim nowym grobie, jaki wykuł w skale, i zatoczywszy wielki kamień przed wejściem do grobu, odszedł.",
      "Pozostały zaś tam Maria Magdalena i druga Maria siedząc naprzeciw grobu.",
      "Nazajutrz, to jest po dniu przygotowania, zebrali się arcykapłani i faryzeusze u Piłata",
      "mówiąc: Panie, przypomnieliśmy sobie, że ten zwodziciel powiedział za życia: Po trzech dniach powstanę.",
      "Poleć więc strzec grobu aż do trzeciego dnia, żeby przypadkiem Jego uczniowie przyszedłszy nie ukradli Go i nie powiedzieli ludowi: został wzbudzony z martwych, i ten ostatni błąd będzie gorszy od pierwszego.",
      "Piłat im powiedział: Macie straż, idźcie i strzeżcie, jak umiecie.",
      "Oni odszedłszy zabezpieczyli grób, pieczętując kamień i [stawiając] straż."
    ],
    [
      "Późno po szabacie o świcie pierwszego dnia tygodnia Maria Magdalena i druga Maria poszły zobaczyć grób.",
      "A oto nastąpiło wielkie trzęsienie [ziemi]. Anioł bowiem Pana zstąpiwszy z nieba przyszedł i przesunął kamień i usiadł na nim.",
      "Jego postać była jak błyskawica, a szata jego jak śnieg.",
      "Ze strachu przed nim strażnicy zadrżeli i stali się jak martwi.",
      "Anioł przemówiwszy rzekł do niewiast: Nie bójcie się! Wiem bowiem, że szukacie Jezusa ukrzyżowanego.",
      "Nie ma Go tu. Zmartwychwstał, jak powiedział. Chodźcie, zobaczcie miejsce, gdzie spoczywał.",
      "I szybko idźcie, powiedzcie uczniom Jego: Został wzbudzony z martwych i oto uprzedza was do Galilei. Tam Go zobaczycie. Oto wam powiedziałem.",
      "Odszedłszy szybko od grobu z bojaźnią i z wielką radością pobiegły oznajmić Jego uczniom.",
      "A oto Jezus wyszedł naprzeciw nich mówiąc: Witajcie! One zbliżywszy się objęły Jego nogi i głęboko Mu się pokłoniły.",
      "Wówczas powiedział im Jezus: Nie bójcie się! Idźcie, oznajmijcie moim braciom, żeby poszli do Galilei, tam mnie zobaczą.",
      "Gdy one odeszły, oto niektórzy ze strażników poszedłszy do miasta oznajmili arcykapłanom wszystko, co się stało.",
      "Zebrawszy się ze starszymi naradzili się i dali żołnierzom dużo pieniędzy, mówiąc:",
      "Mówcie: Jego uczniowie przyszedłszy w nocy wykradli Go, gdyśmy spali.",
      "A gdyby to doszło do uszu namiestnika, my wytłumaczymy mu i sprawimy, że będziecie bezpieczni.",
      "Oni wziąwszy pieniądze uczynili, jak ich pouczono. I rozpowszechniła się ta wieść wśród Żydów aż po dzień dzisiejszy.",
      "Jedenastu zaś uczniów udało się do Galilei na górę, gdzie im Jezus polecił.",
      "Zobaczywszy Go oddali głęboki pokłon. Niektórzy zaś wątpili.",
      "Jezus zbliżywszy się powiedział im mówiąc: Dana mi jest wszelka władza na niebie i na ziemi.",
      "Idąc więc nauczajcie wszystkie narody, chrzcząc je w imię Ojca i Syna, i Ducha Świętego,",
      "ucząc je zachowywać wszystko, co wam przekazałem. A oto Ja jestem z wami po wszystkie dni aż do skończenia świata."
    ]
  ],
  [
    [
      "Początek Ewangelii Jezusa Chrystusa, Syna Bożego.",
      "Jak napisano u proroka Izajasza: Oto wysyłam posłańca mojego przed Twoim obliczem, który przygotuje Ci drogę.",
      "Głos wołającego na pustyni: Przygotujcie drogę Pana, prostujcie Jego ścieżki.",
      "Wystąpił Jan Chrzciciel na pustyni i głosił chrzest nawrócenia na odpuszczenie grzechów.",
      "I przychodziła do niego cała Judea oraz wszyscy mieszkańcy Jerozolimy. Zostali przez niego ochrzczeni w Jordanie, wyznając swoje grzechy,",
      "Jan zaś był odziany w sierść wielbłądzią i [przepasany] skórzanym pasem około swoich bioder. Żywił się szarańczą i miodem leśnym.",
      "Oto jego przepowiadanie: Idzie za mną Mocniejszy ode mnie, nie jestem godzien schylić się i rozwiązać rzemyka Jego sandałów.",
      "Ja chrzciłem was wodą, ale On was będzie chrzcił Duchem Świętym.",
      "W owych dniach stało się, że Jezus z Nazaretu w Galilei przybył i został ochrzczony przez Jana w Jordanie.",
      "I natychmiast, gdy wyszedł z wody, ujrzał rozdzierające się niebo i Ducha jak gołębicę zstępującego na Niego.",
      "A z nieba doszedł głos: Ty jesteś moim Synem, umiłowanym, w Tobie znalazłem upodobanie.",
      "Potem zaraz wyprowadził Go Duch na pustynię,",
      "I przebywał na pustyni czterdzieści dni, kuszony przez szatana; Był razem ze zwierzętami, a aniołowie usługiwali Mu.",
      "Po uwięzieniu Jana Jezus udał się do Galilei i głosił Ewangelię Bożą mówiąc:",
      "Czas się wypełnił i zbliżyło się Królestwo Boże. Nawróćcie się i wierzcie w Ewangelię!",
      "Gdy przechodził wzdłuż Jeziora Galilejskiego, zobaczył Szymona i Andrzeja, brata Szymona, zarzucających sieci w jeziorze, byli bowiem rybakami.",
      "Jezus rzekł do nich: Pójdźcie za mną! Uczynię was rybakami ludzi.",
      "Oni natychmiast zostawili swoje sieci i poszli za Nim.",
      "Poszedłszy nieco dalej zobaczył w łodzi Jakuba, syna Zebedeusza, i Jana, brata jego, naprawiających sieci.",
      "Ich również zaraz powołał. A oni zostawiwszy ojca swego Zebedeusza razem z najemnikami w łodzi, poszli za Nim.",
      "I weszli do Kafarnaum: zaraz w szabat wstąpił do synagogi i nauczał.",
      "Zdumiewali się Jego nauką: uczył ich bowiem jako posiadający władzę, a nie jak uczeni w Piśmie.",
      "Znalazł się też w synagodze człowiek będący w władzy nieczystego ducha. Ten głośno zawołał:",
      "Co mamy z Tobą wspólnego, Jezusie Nazarejczyku? Czy po to przyszedłeś, by nas zgubić? Wiem, kim jesteś: Święty Boga!",
      "Jezus zagroził mu i rzekł: Milcz i wyjdź z niego!",
      "Wtedy nieczysty duch zaczął go szarpać, wydał głośny krzyk i wyszedł z niego.",
      "Toteż wszyscy zdrętwieli, tak że między sobą zastanawiali się nad tym: Cóż to jest? Nowa nauka z władzą? Rozkazuje nieczystym duchom i są Mu posłuszne!",
      "I wnet rozeszła się wieść o Nim po całej Galilei.",
      "Skoro tylko opuścili synagogę, przyszli do domu Szymona i Andrzeja razem z Jakubem i Janem.",
      "Jednak teściowa Szymona leżała w gorączce. Oni niezwłocznie donieśli Mu o niej.",
      "Przystąpił więc i wziąwszy ją za rękę podniósł. Opuściła ją gorączka i usługiwała im.",
      "Gdy już nadszedł wieczór, a słońce już zaszło, przyniesiono do Niego wszystkich chorych i opętanych.",
      "Całe zaś miasto zgromadziło się przed drzwiami.",
      "Uzdrowił wielu cierpiących na różne choroby i wypędził wiele demonów. Nie pozwolił jednak, by złe duchy odezwały się, gdyż Go znały.",
      "Rankiem, gdy jeszcze było ciemno, wstał, wyszedł i udał się na samotne miejsce i tam się modlił.",
      "Za nim pospieszyli Szymon i jego towarzysze.",
      "Znaleźli Go i powiedzieli do Niego: Wszyscy Cię szukają.",
      "Na to odpowiedział im: Pójdźmy gdzie indziej, do sąsiednich miejscowości, abym i tam nauczał. Po to przecież wyszedłem.",
      "Tak więc przybył, nauczał w ich synagogach w całej Galilei i wyrzucał złe duchy.",
      "Zbliża się też do Niego trędowaty, prosi Go i błaga na kolanach: Jeśli chcesz, możesz mnie oczyścić.",
      "Jezus pełen miłosierdzia wyciągnął do niego rękę, dotknął go i mówi: Chcę, abyś był czysty.",
      "Natychmiast opuścił go trąd i stał się czysty.",
      "Zgromiwszy go natychmiast go odprawił, mówiąc:",
      "Uważaj, abyś nikomu nic nie mówił! Idź jednak i pokaż się kapłanowi i złóż za twe oczyszczenie, co Mojżesz zarządził, im na świadectwo!",
      "On wprawdzie poszedł, ale zaczął wiele rozgłaszać i rozsławiać tę sprawę, tak iż Jezus nie mógł już jawnie wejść do miasta, lecz przebywał na zewnątrz, na miejscach niezaludnionych. Jednak lud zewsząd schodził się do Niego."
    ],
    [
      "Gdy po kilku dniach przybył ponownie do Kafarnaum, rozeszła się wieść, że przebywa w domu.",
      "I zgromadziło się wielu, tak iż zabrakło miejsca nawet przed drzwiami. A On do nich przemówił.",
      "I przychodzą do Niego ludzie przyprowadzając do Niego człowieka sparaliżowanego, niesionego przez czterech ludzi.",
      "Z powodu tłumu nie mogli się przedostać do Niego. Odkryli więc dach nad miejscem, w którym się znajdował, a po otwarciu spuścili nosze, na których leżał sparaliżowany.",
      "Jezus zaś widząc ich wiarę rzekł do sparaliżowanego: Dziecko, odpuszczają ci się grzechy twoje.",
      "Było tam także kilku uczonych w Piśmie i rozważali w swoim sercu:",
      "Jakże tak może mówić? Bluźni. Któż bowiem może odpuszczać grzechy oprócz samego Boga.",
      "Jezus zaraz poznał w swoim duchu, jakie oni mieli myśli, i powiedział do nich: Dlaczego tak myślicie w waszym sercu?",
      "Co łatwiej jest powiedzieć sparaliżowanemu: Odpuszczają ci się grzechy, czy też powiedzieć: Wstań, bierz nosze twoje i chodź?",
      "Żebyście jednak wiedzieli, iż Syn Człowieczy posiada władzę odpuszczenia grzechów na ziemi —",
      "Rzecze do sparaliżowanego: Powiadam tobie, wstań, bierz twoje nosze i idź do domu swojego!",
      "Ten też wstał, wziął natychmiast swoje nosze i na oczach wszystkich poszedł, tak że wszyscy się zdumieli, wielbili Boga i mówili: Czegoś takiego jeszcze nigdy nie widzieliśmy.",
      "Ponownie poszedł w stronę jeziora i cały lud przybył do Niego, a On ich nauczał.",
      "Przechodząc obok zobaczył Lewiego, syna Alfeusza, jak siedział na cle, i powiedział do niego: Pójdź za mną! Ten powstał i poszedł za Nim.",
      "Gdy siedział przy stole w jego domu, zgromadziło się przy posiłku wielu celników i grzeszników z Jezusem i z Jego uczniami. Wielu bowiem było, którzy szli za Nim.",
      "Uczeni w Piśmie i faryzeusze jak zobaczyli, że spożywał posiłek z grzesznikami i celnikami, zwrócili na to uwagę Jego uczniom: Zasiada do stołu z celnikami i grzesznikami!",
      "Jezus słysząc to powiedział do nich: Nie zdrowi potrzebują lekarza, lecz chorzy. Ja nie przyszedłem, by powoływać sprawiedliwych, lecz grzeszników.",
      "Uczniowie Jana i faryzeusze przestrzegali postu. Przychodzą więc i mówią Mu: Dlaczego poszczą uczniowie Jana i uczniowie faryzeuszy, a Twoi uczniowie nie?",
      "Jezus odpowiedział im: Czy goście weselni mogą pościć wtedy, kiedy mają wśród siebie oblubieńca? Skoro oblubieniec jest wśród nich, nie mogą pościć.",
      "Nadejdą jednak dni, kiedy oblubieniec zostanie wzięty z ich grona: wtedy, w owym dniu, będą pościć.",
      "Nikt nie przyszywa kawałka surowego sukna do starego ubrania. Inaczej bowiem nowa surowa łata obrywa stare ubranie, i szkoda jest większa.",
      "Nikt też nie wlewa młodego wina do starych bukłaków, gdyż inaczej zmarnuje się wino łącznie z bukłakami. Wino młode należy wlewać do nowych bukłaków.",
      "Gdy przechodził w szabat przez pola porosłe zbożem zdarzyło się, że uczniowie po drodze zrywali kłosy.",
      "Faryzeusze rzekli do Niego: Spójrz! Dlaczego czynią w szabat rzeczy niedozwolone?",
      "On im odpowiedział: Czy nigdy nie czytaliście, co Dawid począł, gdy znajdował się w biedzie, a jego towarzysze cierpieli głód?",
      "Jak za arcykapłana Abiatara wszedł do domu Bożego i jadł chleby pokładne, które wolno było spożywać tylko kapłanom, i podzielił się ze swoimi towarzyszami?",
      "I powiedział im: Szabat istnieje dla człowieka a nie człowiek dla szabatu.",
      "Toteż Syn Człowieczy jest Panem szabatu."
    ],
    [
      "Ponownie poszedł do synagogi, w której był człowiek z bezwładną ręką.",
      "Strzegli Go, czy przypadkiem nie uzdrowi go w szabat, aby Go móc oskarżyć.",
      "Powiedział jednak człowiekowi z bezwładną ręką: Wejdź do środka!",
      "Postawił im znów pytanie: Czy bardziej stosowne jest w szabat spełnić dobry czyn, czy też zły? Czy wolno ratować życie, czy je zniszczyć? Oni milczeli.",
      "Wówczas spojrzał naokoło w gniewie, zasmucony z powodu ich zatwardziałości serc, i rzekł do tego człowieka: Wyprostuj twoją rękę! Wyprostował ją i jego ręka była znów sprawna.",
      "Faryzeusze zaś wyszli i natychmiast obradowali z herodianami przeciw Niemu, jak by Go zgładzić.",
      "Jezus zaś oddalił się ze swoimi uczniami nad jezioro, a liczne tłumy z Galilei szły za Nim. Również z Judei i",
      "z Jerozolimy, z Idumei i okolic za Jordanem, także z terenów Tyru i Sydonu przybyło mnóstwo ludzi na wieść o wszystkich Jego czynach.",
      "Powiedział więc swoim uczniom, żeby mieli przygotowaną łódź z powodu tłumu, aby się na Niego nie tłoczył.",
      "Albowiem wielu uzdrowił, tak że wszyscy chorzy cisnęli się do Niego, aby Go co najmniej dotknąć.",
      "A gdy Go ujrzały duchy nieczyste, padały przed Nim wołając głośno: Ty jesteś Synem Bożym.",
      "Lecz On surowo im nakazywał, żeby Go nie ujawniały.",
      "Potem wyszedł na górę i przywołał do siebie tych, których sam wybrał, i przyszli do Niego.",
      "Wtedy ustanowił Dwunastu, aby przebywali z Nim, by mógł ich wysyłać dla głoszenia Ewangelii,",
      "i żeby mieli moc leczenia chorób oraz wypędzania demonów:",
      "Ustanowił więc dwunastu: Szymona, któremu nadał imię Piotr,",
      "Jakuba, syna Zebedeusza, i Jana, brata Jakuba. Tych nazwał Boanerges, co znaczy synowie gromu;",
      "dalej Andrzeja, Filipa, Bartłomieja, Mateusza, Tomasza, Jakuba, syna Alfeusza, Tadeusza i Szymona Gorliwca.",
      "W końcu Judasza Iskariotę, który Go wydał.",
      "A gdy przyszedł do domu, tłum znów się zgromadził, tak że nie mogli nawet spożyć chleba.",
      "Bliscy Jego, dowiedziawszy się o tym, wybrali się, aby Go zabrać. Mówili bowiem, że odszedł od zmysłów.",
      "Znowu uczeni w Piśmie, którzy przybyli z Jerozolimy, twierdzili, iż ma Belzebuba i przy pomocy księcia diabelskiego wypędza demony.",
      "Wówczas przywołał ich do siebie i mówił do nich w przypowieściach: Jakże szatan może wypędzać szatana?",
      "Jeżeli jakieś królestwo rozdarte jest niezgodą, to takie królestwo ostać się nie może.",
      "Podobnie, gdy dom jakiś wewnętrznie jest skłócony, to taki dom nie może się ostać.",
      "Jeśli więc szatan walczy przeciwko sobie samemu i wewnętrznie jest skłócony, to nie może się ostać i nadeszła jego zagłada.",
      "Jest bowiem niemożliwe, by ktoś wtargnął do domu mocarza i ograbił go z jego własności, gdy go wcześniej nie zwiąże. Potem dopiero może grabić jego dom.",
      "Zaprawdę powiadam wam: wszystkie grzechy będą ludziom odpuszczone i także bluźnierstwa, jakiekolwiek by wypowiadali.",
      "Kto by jednak dopuścił się bluźnierstwa przeciwko Duchowi Świętemu, nie otrzyma odpuszczenia na wieki, lecz ciąży na nim grzech nieprzemijający.",
      "Mówili bowiem: Ma ducha nieczystego,",
      "W międzyczasie nadeszła matka i bracia Jego. Stanąwszy przed domem posłali po Niego, aby Go przywołać.",
      "Wokoło Niego zaś siedziało mnóstwo ludzi, gdy Mu donieśli: Oto matka i bracia Twoi na dworze pytają o Ciebie.",
      "Odpowiedział im w ten sposób: Któż jest matką moją i braćmi moimi?",
      "I spojrzawszy na siedzących wkoło Niego rzekł: Oto matka moja i bracia moi!",
      "Albowiem ten, kto spełnia wolę Bożą, jest mi bratem, siostrą i matką."
    ],
    [
      "I ponownie zaczął nauczać przy jeziorze i liczne tłumy przybyły do Niego. Stąd też wsiadł do łodzi i zatrzymał się na jeziorze. Cały lud został na lądzie przy brzegu jeziora.",
      "I nauczał ich wiele w przypowieściach, i przemawiał do nich w swoich pouczeniach:",
      "Słuchajcie! Oto siewca wyszedł, aby siać.",
      "A gdy siał, niektóre [ziarna] padły na drogę. Ptaki przyleciały i wydziobały je.",
      "Inne [ziarna] padły na kamienny grunt i nie miały wiele ziemi. Wprawdzie wnet zakiełkowały, ponieważ nie były głęboko w ziemi.",
      "Skoro jednak wzeszło słońce, wygorzały, a z braku korzeni uschły.",
      "Jeszcze inne padły między ciernie, które razem rosły i zadusiły je, tak, iż nie wydały plonu.",
      "Wreszcie część padła na dobrą glebę, zakiełkowała, rosła i przyniosła plon: trzydziestokrotny, sześćdziesięciokrotny; nawet stokrotny!",
      "I rzekł: Kto ma uszy do słuchania, niech słucha.",
      "A gdy był sam, zapytali Go ci, którzy Mu towarzyszyli razem z Dwunastoma w sprawie tych przypowieści.",
      "Odpowiedział im: Wam jest powierzona tajemnica Królestwa Bożego, tym zaś, którzy są zewnątrz, wszystko zostanie przekazane w przypowieściach,",
      "aby ci, którzy widzą — widzieli, a jednak nie ujrzeli; a ci, którzy słyszą — słuchali, a jednak nie zrozumieli, aby nie uwierzyli i nie zostało im odpuszczone.",
      "Po czym zwrócił się do nich: Jeśli nie rozumiecie tej przypowieści, jakżeż chcecie pojąć wszystkie inne przypowieści.",
      "Ten, który sieje, słowa sieje.",
      "Ziarno zasiane wzdłuż drogi, dotyczy tych, którzy je wprawdzie słyszą, lecz przychodzi szatan i zabiera słowo zasiane w nich.",
      "Podobnie ziarno, co padło na grunt skalisty, oznacza tych, którzy usłyszawszy słowo przyjmują je z radością:",
      "Nie mają jednak korzenia w sobie i nie są wytrwali, dlatego z chwilą nadejścia ucisku lub prześladowania z powodu słowa, zaraz się załamują.",
      "Ziarno zasiane między ciernie to ci, którzy słyszeli słowo,",
      "lecz wkradają się troski tego świata i ponęty bogactw oraz pożądliwości innych rzeczy, które przytłumiają słowo, tak że staje się bezużyteczne.",
      "Wreszcie ziarno zasiane na żyznej ziemi to ci, którzy słuchają słowa, przyjmują je i przynoszą plon: trzydziestokrotny, sześćdziesięciokrotny i stokrotny.",
      "Mówił im dalej: Czy światło wnosi się po to, aby je stawiano pod korcem lub pod łóżkiem? Czy nie po to, by je postawić na świeczniku?",
      "Nie ma przecież nic ukrytego, co by nie miało być ujawnione, i nie ma nic tajnego, co by nie miało wyjść na jaw.",
      "Kto ma uszy do słuchania, niechaj słucha!",
      "I rzekł do nich: Uważajcie na to, czego słuchacie! Taką samą miarą, jaką wy mierzycie, będzie wam odmierzone i jeszcze więcej będzie dane wam, którzy słuchacie.",
      "Albowiem kto ma, temu będzie dane. A kto nie ma, będzie odjęte nawet to, co posiada.",
      "Nadto powiedział: Z Królestwem Bożym dzieje się tak, jak z człowiekiem, który rzucił ziarno w ziemię.",
      "Czy śpi, czy czuwa, we dnie i w nocy ziarno kiełkuje i rośnie, sam nie wie jak.",
      "Ziemia sama z siebie wydaje owoc: najpierw łodygę, potem kłos, w końcu pełne ziarno w kłosie.",
      "A skoro zboże dojrzeje, niezwłocznie [rolnik] zapuszcza sierp, bo nadeszła pora żniw.",
      "Mówił też: Z czym porównamy Królestwo Boże albo w jakiej przypowieści je przedstawimy?",
      "Jest ono jak ziarnko gorczyczne, gdy się je wsiewa w ziemię, mniejsze jest od wszystkich innych nasion na ziemi.",
      "Lecz wsiane wyrasta i staje się większe od wszystkich jarzyn: wypuszcza wielkie gałęzie, tak iż w jego cieniu mogą się gnieździć ptaki niebieskie.",
      "W wielu podobnych przypowieściach głosił im słowo, stosownie do ich zdolności słuchania.",
      "Bez przypowieści nie przemawiał do nich. Osobno zaś wykładał wszystko swoim uczniom.",
      "Owego dnia już pod wieczór rzekł do nich: Przeprawmy się na przeciwny brzeg.",
      "Rozpuścili więc lud, a Jego zabrali ze sobą, gdyż znajdował się już w łodzi. Inne łodzie towarzyszyły Mu.",
      "Nagle zerwał się gwałtowny wicher, a fale uderzały w łódź, tak że łódź napełniała się wodą.",
      "On zaś spał w tyle łodzi na wezgłowiu. Budzą bo więc i powiadają mu: Mistrzu, nic Cię to nie obchodzi, że giniemy?",
      "I przebudziwszy się zagroził wichrowi i rozkazał morzu: Milcz, ucisz się. Wicher się uspokoił i nastała wielka cisza.",
      "I rzekł do nich: Czemu tak bojaźliwi jesteście? Jakżeż, czy nie macie wiary?",
      "Wtem ogarnął ich wielki lęk i mówili jeden do drugiego: Kimże jest Ten, że nawet wicher i jezioro są Mu posłuszne?"
    ],
    [
      "I przeprawili się na przeciwległy brzeg jeziora, do krainy Gerazeńczyków.",
      "Gdy wysiadł z łodzi, natychmiast przybiegł do Niego z grobów pewien człowiek, mający nieczystego ducha;",
      "zamieszkiwał on w grobach. Nikt jeszcze nie zdołał go w jakikolwiek sposób skrępować.",
      "Krępowano wprawdzie nieraz jego nogi i ręce łańcuchami, lecz więzy u rąk rozerwał, a więzy u nóg przedarł i nikt nie był w stanie go poskromić.",
      "Przebywał stale, we dnie i w nocy w grobach i wzgórzach, wydawał głośne krzyki i rzucał na siebie kamienie.",
      "Skoro z daleka ujrzał Jezusa, przybiegł do Niego, upadł na kolana i wołał głośno:",
      "Co mamy ze sobą wspólnego Jezusie, Synu Boga najwyższego? Zaklinam Cię na Boga: Nie dręcz mnie!",
      "Jezus bowiem do niego powiedział: Wynijdź duchu nieczysty z tego człowieka.",
      "I zapytał go: Jakie twoje imię? Ten zaś odpowiedział: Legion — to moje imię, gdyż nas jest wielu.",
      "I prosiły go usilnie, aby ich nie wypędzał z tej krainy.",
      "Na wzgórzu pasło się przypadkowo duże stado świń.",
      "Prosiły go: Wyślij nas do świń, abyśmy w nie wstąpiły.",
      "I pozwolił im na to. Wtedy wyszły nieczyste duchy i wstąpiły w świnie, a stado w liczbie około dwu tysięcy rzuciło się w jezioro, i utonęło w jeziorze.",
      "Pasterze zaś uciekli i rozpowiadali o tym w mieście i po zagrodach, a ludzie przybiegli, aby zobaczyć co się stało.",
      "Przychodzą więc do Jezusa i widzą opętanego, który to miał legion, jak siedzi, ubrany i o zdrowych zmysłach, i ogarnął ich lęk.",
      "Ci, którzy byli świadkami tego, co się stało, opowiedzieli im wypadek opętanego i sprawę ze świniami.",
      "Wtedy prosili Go bardzo, aby opuścił ich okolicę.",
      "Gdy wsiadł do łodzi, zwrócił się do Niego ów człowiek opętany z prośbą, aby mógł zostać przy Nim.",
      "On jednak nie zezwolił mu na to, lecz powiedział do niego: Idź do domu, do swoich i powiedz im, co Pań tobie uczynił i jak ci okazał miłosierdzie!",
      "Ten wprawdzie poszedł, zaczął jednak rozpowiadać w Dekapolu, co Jezus mu uczynił, a wszystkich ogarnęło zdumienie.",
      "Gdy Jezus przeprawił się ponownie w łodzi na drugi brzeg, zgromadziły się tłumy ludzi wokoło Niego i zatrzymał się nad jeziorem.",
      "Wtedy przychodzi jeden z przewodniczących synagogi, imieniem Jair, a widząc Go, upada na kolana",
      "i usilnie błaga: Moja córeczka dogorywa, przyjdź, włóż na nią ręce, aby ocalała i żyła!",
      "Toteż Jezus poszedł z nim, a liczny tłum szedł za Nim i otaczał Go.",
      "Znalazła się także niewiasta, która od dwunastu lat cierpiała na krwotok.",
      "Doznała już wiele cierpień od licznych lekarzy i zużyła całą majętność swoją, jednak bez skutku, i coraz bardziej upadała na zdrowiu.",
      "Usłyszała o Jezusie, z tyłu wysunęła się z tłumu i dotknęła Jego odzienia.",
      "Tak bowiem sobie powiedziała: Gdybym tylko dotknęła się Jego odzienia, zostanę uzdrowiona.",
      "Natychmiast ustał jej krwotok i czuła po sobie, że została wyleczona ze swej choroby.",
      "Jezus jednak zaraz zauważył, że wyszła moc od Niego. Zwrócił się do ludu i powiedział: Kto dotknął się odzienia mojego?",
      "Uczniowie na to odpowiedzieli: Widzisz lud, który Cię otacza, a stawiasz pytanie: Kto się mnie dotknął?",
      "On znów spojrzał wokół siebie, aby zobaczyć tę, która to uczyniła.",
      "Wtedy zbliżyła się niewiasta pełna obawy i przerażenia, gdyż wiedziała, co się z nią stało, upadła przed Nim i wyznała Mu całą prawdę.",
      "On zaś do niej rzekł: Córko, twoja wiara cię ocaliła: Idź w pokoju i bądź uzdrowiona z twojego cierpienia.",
      "W trakcie rozmowy przychodzą ludzie od przewodniczącego synagogi i mówią: Twoja córka umarła, dlaczego jeszcze trudzisz Mistrza?",
      "Jezus, który słyszy tę rozmowę, mówi do przewodniczącego synagogi: Nie lękaj się, wierz tylko!",
      "I nie dopuścił, aby Mu ktoś towarzyszył, prócz Piotra, Jakuba i Jana, brata Jakuba.",
      "Przychodzą więc do domu przewodniczącego synagogi, gdzie zauważa zamieszanie i płaczących czy głośno lamentujących ludzi.",
      "Wchodzi jednak i mówi do nich: Dlaczego robicie zgiełk i płaczecie? Dziewczę nie umarło, śpi tylko.",
      "Wtedy wyśmiewali Go. On zaś wyrzuca wszystkich, bierze tylko ojca dziewczynki, matkę i swoich towarzyszy i wchodzi tam, gdzie spoczywa dziewczę.",
      "Ująwszy dziewczynkę za rękę powiada do niej: Talitha kum, to znaczy — Dziewczynko, mówię ci, powstań!",
      "Dziewczę też natychmiast powstało i chodziło: liczyło już dwanaście lat. Wówczas osłupieli z niezwykłego wrażenia.",
      "On im jednak stanowczo nakazał, żeby nikt o tym się nie dowiedział, i zalecił, aby jej dano jeść."
    ],
    [
      "Odszedłszy stamtąd przybył do swego rodzinnego miasta, a towarzyszyli Mu Jego uczniowie.",
      "W szabat zaś nauczał w synagodze. Wielu z tych, którzy Go słuchali, zdumieli się bardzo i mówili: Skąd On to wszystko ma? Jaka to jest mądrość, która została Mu dana? Co to za cuda, które dokonują się przez Jego ręce?",
      "Czy to nie jest cieśla, syn Maryi, i brat Jakuba, Józefa, Judy i Szymona? Czyż nie przebywają wśród nas także Jego siostry? I gorszyli się Nim.",
      "A Jezus powiedział im, że prorok zawsze jest szanowany, z wyjątkiem swojej ojczyzny, swoich krewnych i swojej rodziny.",
      "Nie mógł tam też dokonać żadnego cudu, tylko na nielicznych chorych włożył ręce i uzdrowił ich.",
      "I dziwił się brakowi ich wiary. I obchodził okoliczne wsie, i nauczał.",
      "Przywołał też Dwunastu i zaczął wysyłać ich po dwóch i dał im władzę nad nieczystymi duchami.",
      "Nadto przykazał im, aby niczego nie zabrali na drogę prócz laski; ani chleba, ani pieniędzy w trzosie.",
      "Mają jednak założyć sandały, ale [powiedział im], nie wdziewajcie dwóch sukien!",
      "I mówił do nich: Do jakiegokolwiek domu wstępujecie, tam pozostańcie, dopóki stamtąd nie puszycie w dalszą drogę.",
      "A gdy was jakaś miejscowość nie przyjmie i nie będą was słuchać, wyjdźcie stamtąd i strząśnijcie proch z nóg waszych na świadectwo im.",
      "Oni więc wybrali się w drogę i głosili wieść o nawróceniu.",
      "Wyrzucili też wiele złych duchów i namaszczali olejem wielu chorych, uzdrawiając ich.",
      "Także król Herod usłyszał [o Jezusie], gdyż Jego imię stało się głośne. Wówczas mówiono: Jan Chrzciciel powstał z martwych i dlatego cudotwórcze moce działają w nim.",
      "Inni znów mówili: To jest Eliasz, a jeszcze inni: Jest On prorokiem jak jeden z proroków.",
      "Skoro Herod dowiedział się o tym, powiedział: Ten, którego kazałem ściąć, Jan, ten powstał z martwych.",
      "Tenże Herod kazał Jana schwycić, skrępować i uwięzić z powodu Herodiady, żony swego brata Filipa, gdyż pojął ją za żonę.",
      "Jan bowiem upominał Heroda: Nie wolno ci posiadać żony brata twego.",
      "Herodiada zaś zawzięła się na niego, i usiłowała go zgładzić, jednak bezskutecznie.",
      "Albowiem Herod bał się Jana, gdyż wiedział, iż był to mąż sprawiedliwy i święty. Wprawdzie go strzegł, ilekroć go jednak posłyszał, odczuwał duży niepokój, mimo to słuchał go chętnie.",
      "I nadszedł sposobny dzień urodzin, w którym Herod wyprawił ucztę swym dostojnikom, dowódcom wojskowym i szlachcie Galilei.",
      "A gdy córka owej Herodiady weszła i zatańczyła, spodobała się Herodowi i jego gościom. Wtedy król powiedział do dziewczyny: O cokolwiek mnie poprosisz, dam ci,",
      "Nawet jej przysiągł: O co tylko poprosisz, dam ci, nawet połowę mojego królestwa.",
      "Ona wyszła i zapytała swą matkę: O co mam prosić? Ta zaś odpowiedziała: O głowę Jana Chrzciciela.",
      "Weszła z pośpiechem do króla i poprosiła: Chcę, abyś mi wręczył na misie głowę Jana Chrzciciela.",
      "Król zasmucił się bardzo, lecz z powodu przysięgi i gości nie śmiał jej odprawić.",
      "Natychmiast wysłał też król kata z rozkazem przyniesienia jego głowy. Ten poszedł i ściął [go] w więzieniu.",
      "Przyniósł jego głowę na misie i dał ją dziewczynie, dziewczyna zaś przekazała ją swojej matce.",
      "Gdy uczniowie jego dowiedzieli się o tym, przyszli, zabrali ciało jego i złożyli je w grobie.",
      "Apostołowie zgromadzili się ponownie u Jezusa i zdali sprawozdanie o wszystkim, co uczynili i czego nauczali.",
      "Wtedy rzekł do nich: Idźcie tylko wy sami na opustoszałe miejsce i odpocznijcie nieco. Albowiem tych, co przychodziło i odchodziło, było wielu, a oni nie mieli nawet czasu na posiłek.",
      "Przeprawili się więc tylko oni w łodzi na opustoszałe miejsce.",
      "Zauważono jednak jak odpływali, a wielu dowiedziawszy się o tym biegło pieszo z wszystkich miejscowości na to miejsce i wyprzedziło ich.",
      "Gdy wyszedł, widział duży tłum ludzi i ulitował się nad nimi, gdyż byli jak owce bez pasterza, i nauczał ich wiele.",
      "Już o późnej porze uczniowie Jego przystąpili doń i oświadczyli: Miejsce jest pustynne, a godzina już późna.",
      "Pozwól im odejść, aby mogli zdążyć do pobliskich osiedli i wiosek i zakupili sobie coś do jedzenia.",
      "Na to Jezus odpowiedział: Dajcie wy im coś do jedzenia. Oni znów odparli: Czy mamy pójść i zakupić za dwieście denarów chleba i nakarmić ich nim?",
      "Na to odrzekł: Ile posiadacie chlebów? Idźcie i zobaczcie. Sprawdzają i mówią: pięć i dwie ryby.",
      "Wówczas rozporządził, aby wszyscy usadowili się na zielonej trawie według wspólnot stołów.",
      "Rozlokowali się w grupach po sto i pięćdziesiąt osób.",
      "Wziąwszy więc pięć chlebów i dwie ryby, spojrzał w niebo, odmówił błogosławieństwo, połamał chleby i dał je uczniom, aby je rozdali. Także dwie ryby polecił podzielić między wszystkich.",
      "Wszyscy jedli i nasycili się,",
      "i pozbierali ułomki, pełnych dwanaście koszy, także resztki ryb.",
      "Liczba tych, którzy jedli z chlebów, wynosiła pięć tysięcy mężczyzn.",
      "Natychmiast przynaglał swoich uczniów, by weszli do łodzi i wyruszyli przed nim do Betsaidy, podczas gdy On chciał odesłać lud.",
      "Skoro ich pożegnał, udał się ponownie na górę, aby się modlić.",
      "Było już późno, łódź znajdowała się w pośrodku jeziora, a On sam na lądzie.",
      "Gdy zauważył jak się trudzili wiosłowaniem — mieli bowiem wiatr z przeciwnej strony — wybrał się do nich w porze czwartej straży nocy, krocząc po jeziorze i miał zamiar przejść obok nich.",
      "Zauważywszy Go jednak chodzącego po jeziorze, sądzili, że to jest zjawa, i z przerażenia krzyknęli.",
      "Wszyscy widzieli Go bowiem i zdrętwieli: On jednak od razu rozmawiał z nimi i powiedział im: Miejcie ufność, ja jestem, nie lękajcie się.",
      "Po czym wszedł do nich do łodzi a wiatr uspokoił się. Ich zaś ogarnęło wielkie zdumienie.",
      "Nie zrozumieli bowiem sprawy chlebów, gdyż ich serca były zatwardziałe.",
      "I dostawszy się na ląd przybyli do Genezaret, gdzie się zatrzymali.",
      "Gdy wysiadali z łodzi, od razu Go poznali.",
      "Przeszli całą okolicę i przynieśli chorych na noszach tam, gdzie usłyszeli, że się zatrzymał.",
      "Gdy wstępował do wiosek lub miast, a nawet osiedli, kładli chorych na wolnych miejscach i prosili Go, by oni mogli co najmniej dotknąć krańców Jego płaszcza. A wszyscy, którzy Go dotknęli, zostali uzdrowieni."
    ],
    [
      "Dostali się do Niego także faryzeusze i kilku uczonych w Piśmie, którzy przybyli z Jerozolimy.",
      "Spostrzegli, że niektórzy z Jego uczniów brali posiłek nieczystymi, czyli nie umytymi rękami.",
      "Faryzeusze bowiem i wszyscy Żydzi nie zabierają się do jedzenia, nim uprzednio pełną dłonią wody nie obmyją sobie rąk, pomni na tradycję przodków.",
      "Wracając z targu, także nie tkną posiłku, dopóki nie obmyją się. Przestrzegają jeszcze wielu innych rzeczy, które przejęli z tradycji, jak wymycie kubków, dzbanów i miedzianych naczyń.",
      "Toteż faryzeusze i uczeni w Piśmie zapytali Go: Dlaczego Twoi uczniowie nie postępują według tradycji przodków, lecz spożywają swoje posiłki nieczystymi rękami?",
      "Odpowiedział im: Trafnie powiedział o was obłudnikach prorok Izajasz w proroczych słowach: Naród ten czci mnie wargami, ale jego serce jest daleko ode mnie.",
      "Czczą mnie bezskutecznie, przedstawiając ludzkie słowa jako naukę.",
      "Rezygnujecie z przykazań Bożych, a trzymacie się tradycji ludzi.",
      "I rzekł do nich: Potraficie pozbawić mocy przykazania Boże, by przestrzegać waszej tradycji.",
      "Przecież Mojżesz powiedział: Czcij twego ojca i twoją matkę; nadto: Kto złorzeczy ojcu lub matce, winien umrzeć.",
      "Wy jednak mówicie: Kto powie swemu ojcu albo matce: Korban, to znaczy: darem ofiarnym niech będzie wszystko, co tobie jestem dłużen.",
      "Wtedy przecież wykluczacie jakikolwiek dobry czyn dla twojego ojca lub twojej matki,",
      "znosząc w ten sposób słowo Boże przez waszą tradycję, którą przekazaliście. Podobnych uchybień dopuszczacie się wielu.",
      "Przywoławszy ponownie tłum powiedział im: Słuchajcie mnie wszyscy i zrozumiejcie:",
      "Nic z tego, co wchodzi do człowieka z zewnątrz, nie potrafi go skalać, lecz to, co wychodzi z człowieka, to go czyni nieczystym.",
      "Kto ma uszy ku słuchaniu, niechaj słyszy!",
      "Gdy odszedł od ludu i przybył do domu, zapytali Go uczniowie o tę przypowieść.",
      "Powiedział im w ten sposób: Czy i wy jesteście tak niepojętni? Czy nie pojmujecie, że cokolwiek wchodzi do człowieka z zewnątrz nie jest w stanie go zanieczyścić?",
      "Przecież nie dociera do serca, lecz wchodzi do żołądka, a stamtąd do jelit, przy czym zostanie wydalone wszystko to, co zostało zużyte.",
      "Dlatego też mówił: Co wychodzi z człowieka, właśnie to czyni go nieczystym.",
      "Przecież od wewnątrz, z serca ludzkiego wychodzą złe myśli: nierządy, kradzieże, zabójstwa,",
      "cudzołóstwa, chciwość, przewrotność, podstęp, wyuzdania, zazdrość, obelgi, zarozumiałość, głupota.",
      "Wszystko to zło pochodzi z wnętrza i zanieczyszcza człowieka.",
      "Wyruszył stamtąd i udał się w krainę Tyru, Wstąpił do domu i nie chciał, aby ktokolwiek się o tym dowiedział, nie mógł też jednak pozostać w ukryciu.",
      "Nie trwało długo, a usłyszała też o Nim niewiasta, której córka miała nieczystego ducha. Weszła i upadła przed Nim na kolana.",
      "Niewiasta była poganką, Syrofenicjanką rodem. Prosiła Go, aby wypędził demona z jej córki.",
      "Powiedział do niej: Pozwól najpierw nasycić się dzieciom, nie godzi się bowiem odbierać chleb dzieciom, a rzucać go szczeniętom.",
      "Odpowiedziała: Owszem, Panie, ale przecież także szczenięta żywi się pod stołem okruszynami porzuconymi przez dzieci.",
      "Wtedy rzekł do niej: Z powodu tego słowa idź, demon wyszedł z twojej córki.",
      "Gdy wróciła do domu, znalazła dziecko leżące na łóżku, a demon już ją opuścił.",
      "Ponownie oddalił się z krainy Tyru i poprzez Sydon dotarł do Jeziora Galilejskiego, w sam środek posiadłości Dekapolu.",
      "Wtedy przynoszą do Niego głuchego, który ledwo potrafił mówić, i proszą Go, aby na niego położył dłonie.",
      "Wziął go na bok, osobno od ludu, a włożywszy swoje palce do jego uszu śliną dotknął jego języka,",
      "spojrzał w niebo, westchnął i rzekł do niego: Effatha, to znaczy: Otwórz się.",
      "Wtedy otworzyły się jego uszy i natychmiast więzy jego języka rozluźniły się tak, że mówił poprawnie.",
      "Zakazał im o tym mówić. Im więcej jednak im nakazywał, tym bardziej o tym rozpowiadali.",
      "Wpadli bowiem w zdumienie i mówili: Wszystko dobrze uczynił: Głuchym przywraca słuch, a niemym mowę."
    ],
    [
      "W tych dniach, kiedy znów był obecny duży tłum ludzi i nie mieli nić do jedzenia, [Jezus] przywołał uczniów do siebie i powiedział im:",
      "Żal mi ludu. Już trzy dni trwają przy mnie, nie mając nic do jedzenia.",
      "Jeśli ich puszczę do domu głodnych, zasłabną w drodze, a przecież niektórzy z nich przybyli z daleka.",
      "Na to odpowiedzieli mu Jego uczniowie: W jaki sposób nakarmić ich tu na pustkowiu chlebem?",
      "Zapytał ich: Ile macie chlebów? Odpowiedzieli: siedem.",
      "Wtedy rozkazał tłumowi, aby usadowił się na ziemi. A wziąwszy siedem chlebów, odmówił modlitwę dziękczynną, połamał je i dał je swoim uczniom, aby je rozdali. I rozdali je ludowi.",
      "Mieli też kilka małych ryb. Po odmówieniu błogosławieństwa nad nimi polecił je również rozdać.",
      "Jedli i nasycili się. Pozbierali także pozostałe ułomki: aż siedem koszów.",
      "Liczba ich wynosiła cztery tysiące. Potem ich odesłał.",
      "Niezwłocznie też wsiadł z uczniami swoimi do łodzi i przybył w okolice Dalmanuty.",
      "Nadeszli też faryzeusze i wszczęli z Nim dysputę. Żądali od Niego znaku z nieba, aby Go poddać próbie.",
      "Wtedy westchnął w duchu i rzekł: Dlaczego to pokolenie żąda znaków? Zaprawdę, powiadam wam! Temu pokoleniu nie będzie dany żaden znak.",
      "I zostawiwszy ich wsiadł z powrotem do łodzi i udał się na przeciwny brzeg.",
      "I zapomnieli zabrać chlebów, tylko jeden chleb mieli ze sobą w łodzi.",
      "Wpajał im więc: Uważajcie i strzeżcie się kwasu faryzeuszy i Heroda!",
      "Oni jednak zastanawiali się wspólnie nad tym, że brak im chlebów.",
      "Zauważywszy to powiedział do nich: Dlaczego głowicie się nad tym, że nie macie chlebów? Czy jeszcze nie poznajecie i nic nie pojmujecie? Czy wasze serca są zatwardziałe?",
      "Przecież macie oczy, a nie widzicie, uszy, a nie słyszycie. Czy już nie pamiętacie?",
      "Pięć chlebów połamałem dla pięciu tysięcy ludzi, a ileż to koszów zebraliście ułomków? Odpowiedzieli Mu: pięć.",
      "A przy siedmiu dla czterech tysięcy ludzi, ile to koszów napełniliście ułomkami? Odpowiedzieli Mu: siedem.",
      "W końcu do nich powiedział: Nadal nie pojmujecie?",
      "Przychodzą do Betsaidy. Prowadzą do Niego niewidomego i proszą Go, aby go dotknął.",
      "Chwycił więc niewidomego za rękę, wyprowadził go za wioskę, dotknął śliną jego oczu, włożył nań rękę i zapytał go: Czy widzisz cośkolwiek?",
      "Spojrzał w górę i rzekł: Spostrzegam ludzi, gdyż widzę ich jakby drzewa chodzące.",
      "Wtedy jeszcze raz położył ręce na jego oczach. Wówczas spojrzał ostrym wzrokiem i został uzdrowiony, widząc odtąd wszystko dokładnie.",
      "Posłał go do swojego domu i dodał: Nie wracaj jednak do wioski!",
      "Potem Jezus udał się wraz z swoimi uczniami do wiosek pod Cezareą Filipowa. W drodze zapytał swoich uczniów: Za kogo ludzie mnie uważają?",
      "Odpowiedzieli mu: Za Jana Chrzciciela, inni za Eliasza, jeszcze inni za jednego z proroków.",
      "On ich więc zapytał: A wy za kogo mnie uważacie? Odpowiedział mu Piotr: Ty jesteś Mesjaszem.",
      "I rozkazał im ostro, aby nikomu o Nim nie mówili.",
      "Zaczął ich także pouczać, że Syn Człowieczy musi wiele cierpieć, że będzie odrzucony przez starszych, arcykapłanów i uczonych w Piśmie, również i to, że zostanie zabity i że po trzech dniach powstanie z martwych.",
      "Zupełnie otwarcie wypowiedział to słowo. Ale Piotr wziął Go na osobność i zaczął Go ganić.",
      "On jednak odwrócił się i widząc swoich uczniów strofował Piotra tymi słowy: Odejdź ode mnie, szatanie, gdyż nie masz na uwadze spraw Bożych, lecz ludzkie.",
      "A przywoławszy do siebie lud wraz z uczniami swoimi powiedział do nich: Jeśli ktoś chce pójść za mną, niech zaprze samego siebie, niech weźmie swój krzyż i idzie za mną.",
      "Albowiem kto pragnie ocalić swoje życie, zgubi je: kto jednak zgubi swoje życie ze względu na mnie i z powodu Ewangelii, ocali je.",
      "Co bowiem zyskuje człowiek na tym, że posiądzie cały świat, gdy przy tym zatraci swoje życie?",
      "Jaką wartość może człowiek oddać w zamian za życie swoje?",
      "Kto bowiem nie wyzna mnie i moich słów przed tym cudzołożnym i grzesznym plemieniem, do tego także nie przyzna się Syn Człowieczy, gdy nadejdzie w chwale swego Ojca z aniołami świętymi."
    ],
    [
      "I powiedział im: Zaprawdę powiadam wam: Niektórzy tu z obecnych nie zaznają śmierci, dopóki nie ujrzą Królestwa Bożego przychodzącego w mocy.",
      "Po sześciu dniach zabiera Jezus Piotra, Jakuba i Jana i prowadzi ich na wysoką górę, osobno. I został przemieniony na ich oczach.",
      "Odzienie Jego stało się białe, tak lśniące, że tego nie potrafi wybielić żaden folusznik na ziemi.",
      "I okazał się im Eliasz i Mojżesz, którzy rozmawiali z Jezusem.",
      "Piotr na to rzekł do Jezusa: Mistrzu, stało się dobrze, że tu jesteśmy. Postawmy więc trzy namioty, jeden dla Ciebie, jeden dla Mojżesza i jeden dla Eliasza.",
      "Nie zdawał bowiem sobie sprawy z tego, co mówi, gdyż ogarnęło ich przerażenie.",
      "Nadszedł obłok, który ich okrył, a głos odezwał się z obłoku: Ten jest Syn mój miły, Jego słuchajcie!",
      "I nagle, gdy się rozejrzeli, nie ujrzeli już nikogo, oprócz samego Jezusa będącego z nimi.",
      "Gdy później schodzili z góry, nakazał im, aby nie mówili nikomu, o tym, co widzieli, aż Syn Człowieczy powstanie z martwych.",
      "Podchwycili to słowo i zastanawiali się między sobą, co to znaczy powstać z martwych.",
      "Stąd też zapytali Go: Dlaczego uczeni w Piśmie mówią, że najpierw powinien nadejść Eliasz?",
      "Odpowiedział im: Owszem wpierw ma przyjść Eliasz i wszystko naprawić. Ale w takim razie jak może być napisane o Synu Człowieczym, że będzie musiał wiele cierpieć i być wzgardzonym?",
      "Ja zaś powiadam wam: Eliasz już przyszedł i uczynili mu tak, jak im się to podobało, zgodnie z tym, co o nim jest napisane.",
      "Gdy przyszli do uczniów, ujrzeli wokół nich wielki tłum i uczonych w Piśmie, którzy z nimi prowadzili dyskusje.",
      "Skoro tylko ludzie Go zauważyli, przerazili się i przybiegli do Niego chcąc Go pozdrowić.",
      "On ich zapytał: Dlaczego prowadzicie z nimi dyskusje.",
      "Ktoś z ludu odpowiedział mu: Mistrzu, przyprowadziłem do Ciebie mojego syna, który jest opętany przez niemego ducha.",
      "Gdy go chwyci, rzuca go o ziemię, potem [chłopiec] pieni się, zgrzyta zębami i drętwieje. Prosiłem Twoich uczniów, aby go wyrzucili, nie byli jednak w stanie tego uczynić.",
      "On im odpowiedział: Plemię niewierzące, jak długo mam wśród was przebywać? Jak długo mam was znosić? Przynieście go do mnie!",
      "I przyprowadzili go do Jezusa. Gdy zauważył Go duch, szarpał chłopca. Wreszcie upadłszy na ziemię, spienił się i przewracał.",
      "Jezus zapytał ojca chłopca: Jak długo już cierpi na to? Odpowiedział: Od dziecka.",
      "Często rzuca nim także w ogień albo do wody, aby go zgładzić. Jeśli jednak potrafisz coś pomóc, miej litość nad nami, pomóż nam.",
      "Jezus odrzekł: Mówisz: jeśli potrafisz coś pomóc? Wszystko jest możliwe dla tego, który wierzy!",
      "Bezzwłocznie ojciec chłopca zawołał: Wierzę, wesprzyj moją niewiarę!",
      "Gdy Jezus zauważył, że lud się zbiegł, ostro przemówił do nieczystego ducha: Duchu niemy i głuchy, rozkazuję ci: Wynijdź z niego i już do niego nie wracaj.",
      "Wówczas krzyczał, szarpał go i wyszedł z niego. Chłopak leżał jak nieżywy, tak że tłum mówił: umarł.",
      "Jezus zaś ujął go za rękę, podniósł go i wstał.",
      "Gdy Jezus przybył do domu, zapytali Go uczniowie Jego, gdy byli między sobą: Dlaczegóż to my nie potrafiliśmy go wypędzić?",
      "Na to odrzekł: Ten rodzaj można wypędzić tylko przez modlitwę.",
      "Gdy stamtąd poszli, podróżowali przez Galileę. Nie chciał jednak, aby ktoś o tym się dowiedział.",
      "Pouczał bowiem swoich uczniów i mówił im, że Syn Człowieczy będzie wydany w ręce ludzi i że Go zgładzą, gdy jednak zostanie zabity, po trzech dniach zmartwychwstanie.",
      "Uczniowie jednak tego słowa nie zrozumieli, a bali się Go zapytać.",
      "I przybyli do Kafarnaum. Będąc w domu zapytał ich: O czym mówiliście między sobą w drodze?",
      "Oni jednak milczeli, gdyż w drodze sprzeczali się między sobą o to, kto największy.",
      "Usiadł więc, zwołał Dwunastu i powiedział im: Jeśli ktoś chce być pierwszym, niech będzie ostatnim z wszystkich i ich sługą.",
      "Wziął też dziecko, postawił je w pośrodku między nich, objął je i rzekł do nich:",
      "Kto przyjmie jedno z tych dzieci w imię moje, ten mnie przyjmuje, a kto znów mnie przyjmie, nie przyjmuje mnie, lecz Tego, który mnie posłał.",
      "Jan powiedział do Niego: Mistrzu, widzieliśmy człowieka, który wypędza demony w Twoim imieniu, a nie idzie z nami. Dlatego zabranialiśmy mu, gdyż nie chodzi z nami.",
      "Lecz Jezus odpowiedział: Nie zabraniajcie mu: Nikt bowiem nie będzie czynił cudu w imię moje i zaraz o mnie źle mówił.",
      "Kto nie jest przeciw nam, ten jest z nami.",
      "Jeśli ktoś poda wam kubek wody dlatego, że należycie do Chrystusa, zaprawdę powiadam wam: Nie straci swej zapłaty.",
      "I jeśli ktoś da zgorszenie jednemu z tych maluczkich, którzy we mnie wierzą, lepiej byłoby dla niego, gdyby mu przywieszono do szyi kamień młyński i wrzucono go do morza.",
      "Jeśli więc twoja ręka gorszy Cię, odetnij ją!",
      "Jest bowiem lepiej dla ciebie ułomnym wejść do życia, niż z dwoma rękami dostać się do piekła, w ogień nigdy nie gasnący.",
      "A jeśli twoja noga cię gorszy, odetnij ją. Jest bowiem lepiej dla ciebie chromym wejść do życia, aniżeli z dwiema nogami być wrzuconym w piekło.",
      "[-]",
      "Jeśli zaś twoje oko cię gorszy, wyrwij je! Jest bowiem lepiej dla ciebie z jednym okiem wejść do Królestwa Bożego, niż z dwojgiem oczu być wrzuconym do piekła,",
      "gdzie robak ich nie umiera, a ogień nie gaśnie.",
      "Każdy bowiem będzie solony ogniem.",
      "Dobra jest sól: jeśli jednak sól przestaje być słoną, czymże ją przyprawić? Miejcie w sobie sól i zachowujcie pokój między sobą."
    ],
    [
      "Wyruszył stamtąd i zdążał do Judei oraz na wschód od Jordanu. Ponownie liczne rzesze szły z Nim, które znów nauczał, jak to miał w zwyczaju.",
      "Wtedy przystąpili faryzeusze i zapytali Go: Czy wolno mężowi oddalić swoją żonę? W ten sposób wystawiali Go na próbę.",
      "On im zaś odpowiedział: Co nakazał wam Mojżesz?",
      "Odpowiedzieli: Mojżesz zezwolił na wystawienie pisma rozwodowego i oddalenie.",
      "Wtedy rzekł do nich Jezus: Przykazanie to zostawił wam ze względu na zatwardziałość waszych serc.",
      "A przecież pd samego początku stworzenia Bóg powołał ich do bytu jako mężczyznę i niewiastę.",
      "Dlatego też człowiek opuści ojca swego i matkę swoją,",
      "[i łączy się ze swą żoną] i ci dwoje stanowić będą jedno ciało. Odtąd już nie są dwojgiem, lecz są jednym ciałem.",
      "Co tedy Bóg złączył, niechaj człowiek nie rozłącza.",
      "W domu uczniowie zapytali jeszcze raz w tej sprawie.",
      "Odpowiedział im: Kto oddala swoją żonę i pojmuje inną, popełnia względem niej cudzołóstwo.",
      "Jeśli ona opuszcza swojego męża i wychodzi za drugiego, popełnia cudzołóstwo.",
      "Przynieśli także dzieci do niego, aby je dotknął. Uczniowie jednak zabraniali im tego.",
      "Gdy Jezus to widział, oburzył się i powiedział do nich: Pozwólcie dzieciom przyjść do mnie, nie zabraniajcie im, gdyż do takich należy Królestwo Boże.",
      "Zaprawdę, powiadam wam: Jeśli ktoś nie przyjmie Królestwa Bożego jak dziecko, nie wnijdzie do niego.",
      "I wziął je w ramiona, położył na nie ręce i błogosławił je.",
      "Gdy wybierał się w drogę, przybiegł ktoś, uklęknął przed Nim i zapytał Go: Dobry Mistrzu, co mam czynić, abym odziedziczył życie wieczne?",
      "Jezus odpowiedział mu: Dlaczego nazywasz mnie dobrym? Nikt nie jest dobry prócz jedynego Boga.",
      "Przykazania znasz: Nie zabijaj, nie cudzołóż, nie kradnij, nie zeznawaj fałszywie, nie oszukuj, czcij swego ojca i matkę!",
      "Lecz on odpowiedział Mu: Mistrzu, tego wszystkiego przestrzegałem od mojej młodości.",
      "Wtedy Jezus przyjrzał mu się, umiłował go i powiedział do niego: Jednego ci tylko brakuje. Idź, sprzedaj wszystko, co posiadasz, i rozdaj to ubogim, a będziesz miał skarb w niebie! Później przyjdź i pójdź za mną!",
      "Ten jednak zasmucił się owym słowem i odszedł smutny, miał bowiem wiele posiadłości,",
      "A Jezus spojrzał wokoło siebie i przemówił do swoich uczniów: Niełatwo będzie bogatym wejść do Królestwa Bożego!",
      "Lecz uczniowie oburzyli się na Jego słowa. Jezus więc jeszcze raz odezwał się do nich: Dzieci, jak trudno jest wejść do Królestwa Bożego!",
      "Łatwiej wielbłądowi przejść przez ucho igielne niż bogatemu wejść do Królestwa Bożego.",
      "Wtedy przelękli się bardzo i mówili między sobą: Kto wobec tego może być zbawiony?",
      "Jezus spojrzał na nich i rzekł: U ludzi jest to niemożliwe, lecz nie u Boga: albowiem u Boga jest wszystko możliwe.",
      "Wtedy Piotr zabrał głos: Otóż wszystko opuściliśmy i poszliśmy za Tobą.",
      "Jezus odrzekł: Zaprawdę, powiadam wam. Ktokolwiek opuścił dom, braci, siostry, matkę, ojca, dzieci lub rolę ze względu na mnie i na Ewangelię,",
      "otrzyma stokrotną nagrodę: teraz w obecnym czasie domy, braci, siostry, matki, dzieci i rolę wśród prześladowań, a w przyszłym świecie życie wieczne.",
      "Jednakże wielu pierwszych będzie ostatnimi, a ostatni pierwszymi.",
      "Kiedy byli w drodze, zdążając do Jerozolimy, Jezus kroczył przed nimi; i dziwili się, tych zaś, którzy nadążali, ogarnął lęk. I wziąwszy ponownie Dwunastu na bok oznajmił im to, co Go miało spotkać.",
      "Oto idziemy do Jerozolimy i Syn Człowieczy będzie wydany arcykapłanom i uczonym w Piśmie. Skażą go na śmierć i wydadzą poganom.",
      "Będą się z niego naigrywać, oplują go, ubiczują, a po trzech dniach zmartwychwstanie.",
      "Przystąpili do Niego Jakub i Jan, synowie Zebedeusza, i mówili: Mistrzu, pragniemy, abyś dla nas uczynił to, o co cię poprosimy.",
      "Zapytał ich więc: Czego sobie życzycie, żebym dla was uczynił?",
      "Odpowiedzieli Mu: Pozwól nam, aby jeden z nas siedział w Twojej chwale po Twojej prawicy, a drugi po lewicy.",
      "Lecz On im odpowiedział: Nie wiecie, o co prosicie. Czy możecie pić kielich, który ja piję, albo też przyjąć chrzest, który ja mam przyjąć?",
      "Oni zaś zapewnili Go: Możemy. Jezus jednak rzekł do nich: Kielich, który ja piję, i wy pić będziecie. Również chrzest, który ja przyjmę, i wy przyjmiecie.",
      "Ale zapewnić miejsce po mojej prawicy lub lewicy nie należy do mnie, lecz jest dla tych, którym zostało ono przygotowane.",
      "Gdy dziesięciu pozostałych to usłyszało, oburzyli się na Jakuba i Jana.",
      "Wtedy Jezus przywołał ich i powiedział do nich: Wiecie, że ci, którzy uchodzą za władców narodów, uciskają je, a ich wielcy ich poskramiają:",
      "Tak jednak nie może być wśród was, wręcz przeciwnie: kto chce być wielki wśród was, powinien się stać sługą waszym,",
      "a kto chce być pierwszym wśród was, niech będzie sługą wszystkich.",
      "Albowiem również Syn Człowieczy nie przyszedł po to, aby mu służono, lecz aby służył i życie swoje oddał na okup za wielu.",
      "I przyszli do Jerycha. A gdy opuszczał Jerycho razem z uczniami swoimi i licznym ludem, siedział przy drodze niewidomy żebrak Bartymeusz, syn Tymeusza.",
      "Skoro usłyszał, że to jest Jezus z Nazaretu, zaczął głośno wołać: Jezusie, Synu Dawida, zmiłuj się nade mną!",
      "Wielu krzyczało na niego, aby milczał. On jednak jeszcze głośniej wołał: Synu Dawida, zmiłuj się nade mną!",
      "Wtedy Jezus zatrzymał się i rzekł: Przywołajcie go! Zawołali więc niewidomego mówiąc mu: Bądź dobrej myśli, wstań, woła cię.",
      "Ten zrzucił z siebie płaszcz, zerwał się i przybył do Jezusa.",
      "A Jezus zwróciwszy się do niego powiedział: Co chcesz, żebym ci uczynił? Niewidomy odpowiedział Mu: Rabbuni, żebym znów widział.",
      "Jezus rzekł do niego: Idź, wiara twoja cię uzdrowiła. Zaraz też na nowo widział, i poszedł za Nim w drogę."
    ],
    [
      "A gdy zbliżają się do Jerozolimy niedaleko Betfage i Betanii na Górze Oliwnej, wysyła dwóch ze swoich uczniów",
      "i mówi im: Idźcie do wioski tam przed wami, a skoro tylko wejdziecie, znajdziecie oślę uwiązane, na którym jeszcze żaden człowiek nie siedział. Odwiążcie je i przyprowadźcie!",
      "A gdy was kto zapyta, co tam czynicie, odpowiedzcie: Pan je potrzebuje i wnet pośle je tu z powrotem",
      "Poszli i znaleźli oślę, przywiązane do drzwi na zewnątrz ulicy i odwiązali je.",
      "Niektórzy ze stojących tam mówili do nich: Dlaczego odwiązujecie oślę?",
      "Oni jednak odpowiedzieli im tak, jak im to Jezus polecił, i nie przeszkadzano im więcej.",
      "I przywiedli oślę do Jezusa, włożyli na nie swe płaszcze, a On usiadł na nie.",
      "Wielu też słało swe płaszcze na drodze, inni znów zielone gałązki ścięte na polach.",
      "Zarówno ci, którzy szli przed Nim, jak i ci, którzy zdążali za Nim, wołali: Hosanna! Błogosławiony, który przychodzi w imię Pana.",
      "Błogosławione nadchodzące Królestwo ojca naszego Dawida. Hosanna na wysokościach.",
      "I wkroczył do Jerozolimy do świątyni. A gdy wszystko oglądnął, z powodu późnej pory, poszedł do Betanii razem z Dwunastoma.",
      "Po opuszczeniu Betanii następnego dnia poczuł głód.",
      "Zauważył z daleka drzewo figowe, mające liście. Poszedł więc, czy przypadkiem nie znajdzie na nim czegokolwiek. Gdy się jednak zbliżył, nie znalazł na nim nic prócz liści. Minęła bowiem pora fig.",
      "Wtedy odezwał się do niego i rzekł: Nigdy już więcej ktokolwiek nie będzie jadł twoich owoców! A uczniowie Jego słyszeli to.",
      "Przyszli do Jerozolimy. Gdy wszedł do świątyni, zaczął przepędzać sprzedawców i kupców w świątyni, a stoły lichwiarzy i ławy handlarzy gołębi poprzewracał,",
      "i nie pozwolił, żeby ktoś przeniósł jakieś naczynie przez świątynię.",
      "I nauczał ich mówiąc: Czyż nie jest napisane: Dom mój będzie nazwany domem modlitwy dla wszystkich narodów? Wy natomiast uczyniliście z niego jaskinię zbójców.",
      "Słyszeli to arcykapłani i uczeni w Piśmie i szukali okazji, jak by Go zgładzić. Obawiali się Go bowiem, gdyż cały lud był zachwycony Jego nauką.",
      "Skoro tylko nadszedł wieczór, wyszli z miasta.",
      "A gdy rano przechodzili, zobaczyli drzewo figowe, uschłe od korzeni.",
      "Wtedy Piotr przypomniał sobie i rzekł do Niego: Spójrz, Mistrzu, drzewo figowe, któreś przeklął, uschło!",
      "Jezus odpowiadając rzekł do nich: Miejcie wiarę w Boga.",
      "Zaprawdę powiadam wam. Kto powie tej górze: Usuń się i rzuć się w morze a w sercu swoim nie wątpi, lecz wierzy, że słowa jego odniosą skutek, temu się tak stanie.",
      "Dlatego powiadam wam: O cokolwiek modlicie się i prosicie, wierzcie, że otrzymaliście to, i stanie się wam udziałem.",
      "A gdy przystępujecie do modlitwy, darujcie temu, który miałby coś przeciwko wam, aby także Ojciec wasz w niebie odpuścił wam wasze uchybienia.",
      "[Jeśli jednak zaniechacie wzajemnego przebaczenia, także Ojciec wasz w niebie nie odpuści wam waszych uchybień].",
      "Przyszli ponownie do Jerozolimy. A gdy chodził po świątyni, przystąpili do Niego arcykapłani, uczeni w Piśmie i starsi z pytaniem:",
      "Na podstawie jakiej władzy to czynisz? Albo kto Cię upoważnił do takich czynów?",
      "Na to Jezus im odparł: Przedłożę wam jedno pytanie, na które macie odpowiedzieć; Gdy na nie odpowiecie, ja wam także powiem, na podstawie jakiej władzy to czynię.",
      "Czy chrzest Jana pochodził z nieba czy też od ludzi? Odpowiedzcie mi!",
      "Oni zaś rozważali między sobą! Jeśli powiemy: z nieba, odpowie: Dlaczego więc nie uwierzyliście mu?",
      "Powiemy: od ludzi — wówczas należy obawiać się ludu, gdyż wszyscy uważali Jana za prawdziwego proroka.",
      "Toteż odpowiedzieli Jezusowi: Tego nie wiemy. Wtedy Jezus im rzekł: Więc i ja nie powiem wam, na podstawie jakiej władzy to czynię."
    ],
    [
      "I zaczął do nich przemawiać w przypowieściach: Pewien człowiek założył winnicę, otoczył ją murem, wykopał dół pod tłocznię i zbudował wieżę. Potem oddał ją w dzierżawę rolnikom, a sam wyjechał.",
      "Gdy nadszedł czas, wysłał sługę do rolników, aby odebrać od nich swoją część z plonów winnicy.",
      "Lecz oni schwycili go, pobili i odesłali z powrotem z próżnymi rękami.",
      "Gdy wysłał po raz wtóry do nich innego sługę, zranili mu głowę i znieważyli.",
      "Posłał więc jeszcze jednego. Tego zabili. Także wielu innych wysłańców albo pobili, albo też pozabijali.",
      "Miał jeszcze jednego, swojego umiłowanego syna. W końcu jego do nich wysłał, gdyż uważał: Przecież uszanują mojego syna!",
      "Lecz owi rolnicy mówili do siebie: Oto dziedzic; chodźcie, zabijmy go, a dziedzictwo będzie nasze.",
      "Uchwyciwszy go, zabili i wyrzucili za winnicę.",
      "Co teraz uczyni właściciel winnicy? Przyjdzie i wytraci rolników, a winnicę przekaże innym.",
      "Czyż nie czytaliście tych słów Pisma: Kamień, który odrzucili budujący, stał się kamieniem węgielnym.",
      "Oto dzieło Pana i jest cudowne w naszych oczach.",
      "Wtedy usiłowali Go ująć, lecz bali się ludu. Zrozumieli bowiem, że przypowieść była skierowana przeciw nim. Dlatego zostawili Go i odeszli.",
      "Wysłali do Niego kilku faryzeuszy i herodianów, aby podchwycili Go na jakimś słowie.",
      "Przyszli więc do Niego i zapytali: Mistrzu, wiemy, że jesteś prawdomówny i na nikim Ci nie zależy, gdyż nie chodzi Ci o osobę ludzką, lecz uczysz drogi Bożej według prawdy. Czy wolno płacić podatek cesarzowi, czy też nie? Mamy go więc płacić czy nie?",
      "On zaś poznawszy ich obłudę rzekł do nich: Dlaczego mnie kusicie? Przynieście mi denara, abym go zobaczył.",
      "Więc przynieśli Mu. Wtedy ich zapytał: Czyj to wizerunek i czyj napis? Odpowiedzieli Mu: cesarza.",
      "Jezus więc im rzekł: Oddajcie cesarzowi to, co należy do cesarza, Bogu zaś to, co należy do Boga. I byli pełni podziwu dla Niego.",
      "Przyszli do Niego także saduceusze, którzy twierdzą, że nie ma zmartwychwstania.",
      "Zapytali Go więc: Mistrzu, Mojżesz przepisał nam: Jeśli komu umrze brat i zostawi żonę bezdzietną, wtedy drugi brat winien pojąć jego żonę i wskrzesić potomstwo swemu bratu.",
      "Było siedmiu braci. Pierwszy pojął żonę i umarł nie zostawiwszy potomstwa.",
      "Pojął ją więc drugi brat, lecz umarł nie zostawiając potomstwa. Tak samo trzeci brat.",
      "Podobnie wszyscy siedmiu nie zostawili potomstwa. W końcu po wszystkich umarła także niewiasta.",
      "Czyją wobec tego będzie żoną przy zmartwychwstaniu, kiedy powstaną z martwych, skoro wszyscy siedmiu mieli ją za żonę?",
      "Wtedy Jezus im odpowiedział: Czy nie jesteście w błędzie właśnie dlatego, że nie znacie ani Pisma, ani Wszechmocy Bożej?",
      "Przy zmartwychwstaniu bowiem nie będą się ani żenić, ani za mąż wychodzić, ale będą jak aniołowie w niebie.",
      "W sprawie zaś wskrzeszenia umarłych, czy nie czytaliście w Księdze Mojżesza historii o krzaku, jak Bóg do niego powiedział: Jam Bóg Abrahama i Bóg Izaaka, i Bóg Jakuba?",
      "Nie jest On Bogiem umarłych, lecz żywych. Jesteście w wielkim błędzie.",
      "Zbliżył się także jeden z uczonych w Piśmie, który słyszał, jak między sobą toczyli spór. Widząc, że Jezus trafnie im odpowiedział, zapytał Go: które z wszystkich przykazań jest pierwsze?",
      "Jezus odpowiedział: Pierwsze jest: Słuchaj, Izraelu! Pan, nasz Bóg, jest jedynym Panem.",
      "Będziesz miłował Pana, Boga twego, z całego serca twego i z całej duszy twojej, i ze wszystkich myśli twoich i ze wszystkich sił twoich.",
      "Drugie jest to: Będziesz miłował bliźniego twego jak siebie samego. Nie masz większego od tych przykazań.",
      "Wtedy uczony w Piśmie rzekł do Niego: Doskonale, Mistrzu; zgodnie z prawdą powiedziałeś: On jest Jeden i prócz Niego nie ma innego.",
      "A miłować Go z całego serca, z wszystkich myśli, ze wszystkich sił i bliźniego miłować jak siebie samego, to wiele więcej niż wszystkie całopalenia i ofiary.",
      "Jezus widząc, że rozumnie odpowiedział, rzekł do niego: Niedaleko jesteś od Królestwa Bożego. Odtąd nikt już nie odważył się stawiać Mu pytań.",
      "Gdy Jezus nauczał znów w świątyni, zapytał: Jak mogą twierdzić uczeni w Piśmie, że Mesjasz jest synem Dawida?",
      "Przecież sam Dawid mówił w Duchu Świętym: Rzekł Pan do Pana mego: Siądź po prawicy mojej, aż położę nieprzyjaciół twoich pod twoje nogi.",
      "Skoro Dawid nazywa Go Panem, jakże więc może być Jego synem? A liczna rzesza chętnie Go słuchała.",
      "I nauczając dalej, mówił: Strzeżcie się uczonych w Piśmie, którzy lubią chodzić w długich szatach i pragną, by ich pozdrawiano na rynku.",
      "W synagogach siadają na pierwszych krzesłach, a na ucztach zajmują zaszczytne miejsca;",
      "objadają domy wdów i dla pozoru odprawiają długie modlitwy. Ich czeka szczególnie surowy sąd.",
      "Usiadł też naprzeciwko skarbony i przypatrywał się jak ludzie wrzucali drobne pieniądze do skarbony. Wielu bogatych wrzucało dużo.",
      "Nadeszła jednak uboga wdowa i wrzuciła dwa lepty, to jest jeden kwadrans.",
      "Wtedy przywołał swoich uczniów i rzekł do nich: Zaprawdę, powiadam wam, ta uboga wdowa wrzuciła więcej niż, wszyscy, którzy kładli do skarbony.",
      "Wszyscy bowiem wrzucali z tego, co im zbywało; ona zaś wrzuciła ze swego niedostatku wszystko co miała, całe swe utrzymanie."
    ],
    [
      "Gdy wychodził z świątyni, jeden z Jego uczniów powiedział do Niego: Mistrzu, spojrzyj, co to za potężne kamienie i jakie budowle!",
      "Jezus odpowiedział mu: Czy widzisz te olbrzymie budowle? Tu nie pozostanie kamień na kamieniu, który nie zostałby zwalony.",
      "Gdy później siedział na Górze Oliwnej naprzeciw świątyni, zapytali Go Piotr, Jakub, Jan i Andrzej, kiedy byli sami.",
      "Powiedz nam: kiedy to nastąpi i jaki będzie znak na to, gdy to wszystko zacznie się spełniać?",
      "Jezus zaczął im mówić: Uważajcie, aby was nikt nie wprowadził w błąd!",
      "Wielu nadejdzie powołując się na imię moje i powie: To ja jestem, i uda im się wprowadzić w błąd wielu.",
      "Gdy usłyszycie o wojnach i wojennych pogłoskach, nie przerażajcie się! Wprawdzie to musi nastąpić, ale to jeszcze nie koniec.",
      "Albowiem powstanie naród przeciw narodowi i królestwo przeciw królestwu: Trzęsienia ziemi nastąpią tu i tam i głód będzie; to dopiero początek boleści.",
      "Uważajcie więc na was samych! Wydadzą was sądom i będą was biczować w synagogach, postawią was przed namiestnikami i królami z mego powodu, im na świadectwo.",
      "Jednak przedtem musi być głoszona Ewangelia wszystkim narodom.",
      "Gdy was odprowadzą i przekażą sądowi, nie troszczcie się naprzód o to, co macie powiedzieć. Mówcie to, co w owej godzinie będzie wam dane! Nie wy będziecie mówić, lecz Duch Święty.",
      "Brat wyda brata na śmierć, a ojciec dziecko; dzieci powstaną przeciw rodzicom i o śmierć ich przyprawią.",
      "Wszyscy was znienawidzą z powodu mojego imienia. Kto jednak wytrwa aż do końca, zostanie ocalony.",
      "Kiedy więc ujrzycie brzydotę spustoszenia, na miejscu, gdzie nie powinno jej być — kto czyta, niech uważa — niech wtedy mieszkańcy Judei zaniechają ucieczki w góry.",
      "Kto znajdzie się na dachu, niech nie schodzi, aby wejść i zabrać coś z domu.",
      "Kto będzie na polu, niech nie wraca, by zabrać swój płaszcz.",
      "Biada brzemiennym i karmiącym w te dni.",
      "Módlcie się przeto, aby nie przypadło to w zimie.",
      "Owe dni bowiem staną się udręką, jakiej nie było od początku stworzenia, które jest dziełem Bożym, aż dotąd, i jakiej już nie będzie.",
      "I gdyby Pan nie skrócił tych dni, nikt by nie ocalał. Lecz z powodu wybranych, których sobie upodobał, skróci te dni.",
      "Gdy wtenczas ktoś powie do was: Oto tu jest Chrystus, lub tam, nie wierzcie!",
      "Powstaną bowiem fałszywi mesjasze i fałszywi prorocy i czynić będą znaki i cuda, aby — jeśli to możliwe — zwieść nawet wybranych,",
      "Wy przeto miejcie się na baczności! Przepowiedziałem wam wszystko.",
      "W tych dniach po owej udręce zaćmi się słońce i księżyc nie da swego blasku.",
      "Gwiazdy będą spadać z nieba, a moce niebieskie zostaną wstrząśnięte.",
      "Wtedy ujrzą Syna Człowieczego przychodzącego w obłokach z wielką potęgą i chwałą.",
      "Wyśle On aniołów swoich i zgromadzi swoich wybranych z czterech stron świata, od krańca ziemi aż pod szczyty nieba.",
      "A od drzewa figowego uczcie się przypowieści: Gdy gałąź jego staje się już soczysta i wypuszcza liście, poznajecie, że nadchodzi lato.",
      "Podobnie i wy, gdy zauważycie, że to zacznie się dziać, macie zrozumieć, że jest tuż przed drzwiami.",
      "Zaprawdę powiadam wam, nie przeminie to pokolenie, aż się to wszystko stanie.",
      "Niebo i ziemia przeminą, ale słowa moje nie przeminą.",
      "O owym dniu i o tej godzinę nikt nie wie, ani aniołowie w niebie, ani Syn, tylko Ojciec.",
      "Miejcie się na baczności, czuwajcie! Nie wiecie bowiem, kiedy ten czas nadejdzie.",
      "Dzieje się to tak jak z człowiekiem, który udał się w świat, opuścił swój dom, a pełnomocnictwo powierzył swoim sługom, każdemu wyznaczając swoje zadanie. Odźwiernemu zaś przykazał, aby czuwał.",
      "A zatem czuwajcie; nie wiecie bowiem, kiedy Pan domu powróci, czy późnym wieczorem, czy około północy, czy o pianiu kogutów, czy wczesnym rankiem.",
      "Oby was nie zastał śpiących, gdy nadejdzie nagle.",
      "To, co wam więc mówię, odnosi się do wszystkich: Czuwajcie!"
    ],
    [
      "Po dwóch dniach była Pascha i święto Przaśników. A arcykapłan i uczeni w Piśmie szukali sposobu, jakby Go podstępnie ująć i zabić.",
      "Mówili bowiem: Nie w święto, aby nie powstał rozruch wśród ludu.",
      "Gdy był w Betanii, w domu Szymona Trędowatego, i siedział przy stole, przyszła niewiasta z alabastrowym naczyniem prawdziwego i drogiego olejku nardowego. Rozbiwszy szyjkę naczynia alabastrowego wylała olejek na Jego głowę.",
      "Z tego powodu niektórzy zaczęli szemrać między sobą: Po co to marnotrawstwo olejku?",
      "Można było sprzedać olejek drożej niż za trzysta denarów i pieniądze rozdać ubogim, i szemrali przeciw niej.",
      "Lecz Jezus rzekł: Zostawcie ją. Czemu wyrządzacie jej przykrość? Spełniła dobry uczynek wobec mnie.",
      "Ubogich zawsze macie wśród siebie i kiedykolwiek zechcecie, możecie im dobrze czynić; mnie zaś nie zawsze macie.",
      "Ona uczyniła, co mogła. Na czas namaściła moje ciało na pogrzeb.",
      "Zaprawdę, powiadam wam: gdziekolwiek na całym świecie głoszona będzie Ewangelia, tam też opowiadać będą na jej pamiątkę, co uczyniła.",
      "Judasz Iskariot, jeden z Dwunastu, poszedł do arcykapłanów, aby im Go wydać.",
      "Gdy to usłyszeli, ucieszyli się i przyrzekli dać mu pieniądze. On znów szukał dogodnej sposobności, aby Go wydać.",
      "W pierwszy dzień Przaśników, w którym zabijano baranka wielkanocnego, powiedzieli Jego uczniowie do Niego: Gdzie chcesz żebyśmy poszli i przygotowali Ci Paschę?",
      "Wtedy posłał dwóch ze swoich uczniów i powiedział do nich: Udajcie się, do miasta i spotkacie człowieka niosącego dzban wody; idźcie za nim.",
      "Tam, gdzie wejdzie, powiedzcie gospodarzowi domu: Mistrz kazał zapytać: Gdzie jest komnata, w której mogę spożyć Paschę z uczniami moimi?",
      "On pokaże wam dużą komnatę na piętrze, przygotowaną i gotową. Tam przygotujcie dla nas.",
      "Uczniowie więc wyruszyli, a gdy przyszli do miasta znaleźli wszystko tak, jak im powiedział, i przygotowali Paschę.",
      "Gdy nadszedł wieczór, przyszedł z Dwunastoma.",
      "Byli już przy stole i jedli. Wtedy Jezus rzekł: Zaprawdę, powiadam wam: jeden z was, który ze mną je, zdradzi mnie.",
      "Ogarnął ich smutek i pytali Go, jeden po drugim: Czy to ja jestem?",
      "Lecz On im odpowiedział: Jeden z Dwunastu, ten, który ze mną rękę macza w misie.",
      "Wprawdzie Syn Człowieczy odchodzi, jak o Nim napisano, lecz biada temu człowiekowi, przez którego Syn Człowieczy zostaje zdradzony! Lepiej byłoby dla niego, gdyby się nie narodził.",
      "Gdy jeszcze jedli, wziął Jezus chleb, odmówił błogosławieństwo, połamał go i dał go im, wypowiadając te słowa: Bierzcie! To jest Ciało Moje.",
      "I wziął kielich, odmówił modlitwę dziękczynną i podał go im, i wszyscy z niego pili.",
      "I rzekł do nich: To jest Krew Moja przymierza, która będzie przelana za wielu.",
      "Zaprawdę, powiadam wam, że odtąd już pić nie będę z owocu winnego szczepu, aż do dnia, gdy go nowy pić będę w Królestwie Bożym.",
      "Po odśpiewaniu hymnów pochwalnych udali się na Górę Oliwną.",
      "Jezus im wtedy powiedział: Wszyscy zwątpicie we mnie. Albowiem jest napisane: Uderzę pasterza, a rozproszą się owce.",
      "Lecz po swoim zmartwychwstaniu, wyprzedzę was do Galilei.",
      "Na to odpowiedział Piotr: Nawet gdyby wszyscy zwątpili, ja nie.",
      "Jezus odparł mu: Zaprawdę powiadam ci, właśnie ty zaprzesz się mnie tej nocy trzy razy, zanim kogut dwa razy zapieje.",
      "Ale Piotr tym bardziej zapewniał: Choćbym nawet miał umrzeć z Tobą, nie zaprę się Ciebie! W podobny sposób mówili wszyscy.",
      "Gdy przyszli do ogrodu zwanego Getsemani, powiedział swoim uczniom: Siądźcie tu, ja tymczasem będę się modlił.",
      "Zabrał ze sobą Piotra, Jakuba i Jana i zaczął drżeć i lękać się.",
      "I rzekł do nich: Smutna jest dusza moja aż do śmierci. Zostańcie tu i czuwajcie.",
      "Potem oddalił się o kilka kroków i upadłszy na ziemię modlił się, ażeby, jeśli by to było możliwe, ominęła Go ta godzina.",
      "I mówił: Abba, Ojcze, Ty wszystko możesz uczynić: oddal ten kielich ode mnie, lecz nie co ja chcę, lecz co Ty.",
      "Gdy powrócił, znalazł ich śpiących. Powiedział do Piotra: Szymonie, śpisz? Nawet jednej godziny nie mogłeś czuwać?",
      "Czuwajcie i módlcie się, abyście nie popadli w pokusę. Duch jest wprawdzie ochoczy, ale ciało słabe.",
      "I odszedł ponownie i modlił się tymi samymi słowami.",
      "A gdy powrócił, zastał ich znowu śpiących. Oczy ich był zmorzone snem i nie wiedzieli, co Mu odpowiedzieć.",
      "Gdy przyszedł po raz trzeci, rzekł do nich: Spicie i odpoczywacie! Stało się. Nadeszła godzina. Oto Syn Człowieczy będzie wydany w ręce grzeszników.",
      "Wstańcie, chodźmy! Oto zbliża się ten, który mnie zdradził.",
      "I niezwłocznie, gdy jeszcze mówił, nadszedł Judasz, jeden z Dwunastu, a z nim zgraja z mieczami i kijami wysłana przez arcykapłanów, uczonych w Piśmie i starszych.",
      "A zdrajca dał im znak mówiąc: Ten, którego pocałuję, oto On; schwytajcie Go i odprowadźcie ostrożnie.",
      "Przyszedłszy więc, zaraz zbliżył się do Niego i powiedział Mu: Mistrzu! I pocałował Go.",
      "Oni wtedy rzucili się na Niego i ujęli Go.",
      "Jeden zaś z tych, którzy byli obecni, wydobył miecz, uderzył sługę arcykapłana i odciął mu ucho.",
      "Jezus odezwał się do nich w ten sposób: Jak na zbójcę wyszliście z mieczami i kijami, aby mnie pojmać.",
      "Codziennie przebywałem wśród was w świątyni i nauczałem i nie pojmaliście mnie, Mają się jednak spełnić Pisma.",
      "Wtedy opuścili Go wszyscy i uciekli.",
      "Pewien młody mężczyzna szedł za Nim odziany tylko prześcieradłem na gołym ciele. Gdy go schwytali.",
      "zostawił prześcieradło i nago umknął.",
      "I zaprowadzili Jezusa do arcykapłana, u którego zebrali się wszyscy arcykapłani, starsi i uczeni w Piśmie.",
      "Piotr szedł za Nim z daleka aż na wewnątrz dziedzińca pałacu arcykapłana. Przysiadł się do służby i grzał się przy ogniu.",
      "Arcykapłani i cała Wysoka Rada szukali świadectwa przeciw Jezusowi, aby Go wydać na śmierć, lecz nie znaleźli żadnego.",
      "Wprawdzie wielu zeznawało fałszywie przeciwko Niemu, lecz zeznania ich nie były zgodne.",
      "I powstali niektórzy i zeznali fałszywie przeciw Niemu:",
      "Słyszeliśmy jak powiedział: Zburzę tę świątynię, zbudowaną rękami iw przeciągu trzech dni zbuduję nową, która nie będzie budowana rękami.",
      "Ale i te ich zeznania nie zgadzały się.",
      "Wówczas powstał arcykapłan, stanął w pośrodku i zapytał Jezusa: Nic nie odpowiadasz na to, co ci przeciwko Tobie świadczą?",
      "Lecz On milczał i nie dał odpowiedzi. Zapytał Go wtedy ponownie arcykapłan tymi słowami: Czy Ty jesteś Mesjasz, Syn Błogosławionego?",
      "Jezus odpowiedział: Jam jest, i ujrzycie Syna Człowieczego siedzącego po prawicy Mocy i przychodzącego na obłokach niebieskich.",
      "Wtedy arcykapłan rozdarł swe szaty i rzekł: Na cóż nam jeszcze potrzeba świadków?",
      "Słyszeliście bluźnierstwo. Cóż wam się zdaje? Oni zaś wszyscy oświadczyli, że jest winien śmierci.",
      "I niektórzy zaczęli pluć na Niego, zakryli Mu twarz i policzkowali Go szydząc: Prorokuj! Także słudzy uderzali Go w twarz.",
      "Kiedy Piotr przebywał na dole na dziedzińcu, nadeszła jedna ze służących arcykapłana.",
      "Widząc jak Piotr się grzał, spojrzała na niego i zauważyła: Ty także byłeś z tym Nazarejczykiem, Jezusem.",
      "On jednak zaparł się i odrzekł: Nie wiem i nie rozumiem o co ci chodzi. I poszedł na zewnątrz do przedsionka.",
      "Służąca ujrzawszy go zaczęła znów mówić do tych, którzy tam stali: To jeden z nich.",
      "On ponownie zaprzeczył. Po chwili ci, którzy tam stali, mówili znowu do Piotra: Na pewno jesteś jednym z nich, jesteś bowiem Galilejczykiem.",
      "Lecz on zaklinał się i przysięgał: nie znam tego człowieka, o którym mówicie.",
      "I natychmiast kogut zapiał po raz drugi. Wtedy Piotr przypomniał sobie słowa Jezusa: Zanim kogut dwa razy zapieje, trzy razy się mnie zaprzesz. I wybuchnął płaczem."
    ],
    [
      "Zaraz wczesnym rankiem arcykapłani wraz ze starszymi i uczonymi w Piśmie i cała Wysoka Rada powzięli uchwałę, odprowadzili Jezusa związanego i wydali Go Piłatowi.",
      "Piłat zapytał Go: Czy Ty jesteś królem żydowskim? Odpowiedział mu: Ty to powiadasz.",
      "A arcykapłani wytaczali przeciwko Niemu wiele oskarżeń.",
      "Piłat przesłuchał Go więc jeszcze raz i powiedział: Nic nie odpowiadasz? Patrz, ile przeciwko Tobie wnoszą.",
      "Lecz Jezus nie odpowiedział już ani słowa, tak że Piłat się dziwił.",
      "Na święto zwykł był wypuszczać im jednego więźnia, którego sobie życzyli.",
      "Był wówczas w więzieniu pewien Barabasz razem z innymi, którzy podczas rozruchów dopuścili się zabójstwa.",
      "I lud zbiegł się, żądając spełnienia prośby, jak to zawsze miało miejsce.",
      "Lecz Piłat zwrócił się do nich: Chcecie, a wypuszczę wam króla żydowskiego.",
      "Był bowiem przekonany, że arcykapłani wydali Go z nienawiści.",
      "Arcykapłani jednak podburzali lud, aby im raczej wypuścił Barabasza.",
      "Więc Piłat zapytał ich ponownie: A cóż zrobić z tym, którego nazywacie królem żydowskim?",
      "Oni na to krzyczeli tym głośniej: Ukrzyżuj Go!",
      "Piłat powiedział do nich: Cóż więc złego uczynił? Lecz oni krzyczeli jeszcze głośniej: Ukrzyżuj Go!",
      "Wtedy Piłat, chcąc zadowolić lud, wypuścił im Barabasza, Jezusa zaś wydał na ukrzyżowanie, każąc Go przedtem ubiczować.",
      "Żołnierze zaprowadzili Go teraz na wewnętrzny dziedziniec, to jest do pretorium, i zwołali całą kohortę.",
      "Ubrali Go w szkarłatny płaszcz, upletli koronę z cierni i nałożyli ją na Jego głowę.",
      "Potem zaczęli Go pozdrawiać: Witaj, królu żydowski!",
      "Bili Go w głowę trzciną, pluli na Niego i przyklękając na kolana oddawali Mu hołd,",
      "Gdy skończyli z szyderstwami, zdjęli z Niego płaszcz szkarłatny i włożyli na Niego własne Jego szaty. W końcu wyprowadzili Go, aby Go ukrzyżować.",
      "I przymusili niejakiego Szymona z Cyreny, ojca Aleksandra i Rufusa, który wracając z pola obok przechodził, do niesienia Jego krzyża.",
      "Przyprowadzili Go na miejsce Golgota, to znaczy miejsce czaszki.",
      "Podali Mu do picia wino zaprawione mirrą, lecz On tego nie przyjął.",
      "I ukrzyżowali Go. Rozdzielili między siebie Jego szaty, rzucając o nie los, co który miał otrzymać.",
      "A była godzina trzecia, gdy Go ukrzyżowali.",
      "Napis podający Jego winę był następujący: Król żydowski.",
      "Razem z Nim ukrzyżowali dwóch złoczyńców, jednego po prawej, drugiego po lewej Jego stronie.",
      "Tak wypełniło się Pismo: Zaliczono Go w poczet złoczyńców.",
      "Ci, co przechodzili obok, bluźnili przeciwko Niemu i kiwali głowami, mówili: Ej, Ty, który burzysz świątynię i w trzech dniach ją odbudowujesz,",
      "wybaw samego siebie i zejdź z krzyża.",
      "Podobnie bluźnili arcykapłani wraz z uczonymi w Piśmie, mówiąc między sobą: innych wybawiał, a siebie samego nie może ocalić.",
      "Mesjasz, król Izraela, niech teraz zejdzie z krzyża, abyśmy to ujrzeli i uwierzyli! Także ci, którzy z Nim byli ukrzyżowani, lżyli Go.",
      "I od godziny szóstej aż do godziny dziewiątej ciemność ogarnęła całą ziemię.",
      "A o godzinie dziewiątej Jezus zawołał donośnym głosem: Eloi, Eloi, lama sabachthani, to znaczy: Boże mój, Boże mój, czemuś mnie opuścił?",
      "Niektórzy z tych, co obok stali, słysząc to mówili: Patrzcie, wzywa Eliasza.",
      "Jeden nawet podbiegł i napełniwszy gąbkę octem nałożył ją na trzcinę i dał Mu pić mówiąc: Zobaczymy, czy Eliasz przyjdzie, aby Go zdjąć.",
      "Jezus zaś zawołał donośnym głosem i oddał ducha.",
      "A zasłona świątyni rozdarła się na dwie części z góry na dół.",
      "Setnik zaś, który stał naprzeciw Niego, widząc, że tak oddał ducha, rzekł: Prawdziwie ten człowiek był Synem Bożym.",
      "Były tam również niewiasty, które przypatrywały się z daleka, wśród nich także Maria Magdalena, Maria, matka Jakuba Mniejszego i Józefa, oraz Salome.",
      "One towarzyszyły Mu już, gdy przebywał w Galilei i usługiwały Mu. I było jeszcze wiele innych, które razem z Nim przyszły do Jerozolimy.",
      "A gdy już nadszedł wieczór, ponieważ był to dzień Przygotowania, który przypada przed szabatem,",
      "przyszedł Józef z Arymatei, dostojny radca, który także oczekiwał na Królestwo Boże. Odważnie udał się do Piłata i uprosił ciało Jezusa.",
      "Lecz Piłat się zdziwił, że już umarł. Dlatego zawołał setnika i zapytał go, czy już umarł.",
      "A gdy mu to setnik potwierdził, podarował ciało Józefowi.",
      "Ten kupił płótno, zdjął Jezusa, owinął w płótno i złożył w grobie wykutym w skale, przed którego wejście zatoczył kamień.",
      "A Maria Magdalena i Maria, matka Józefa, widziały, gdzie Go złożono."
    ],
    [
      "Gdy minął szabat, Maria Magdalena, Maria, matka Jakuba, i Salome nakupiły wonnych olejków, żeby pójść i namaścić Go.",
      "Wczesnym rankiem, w pierwszy dzień tygodnia przyszły do grobu, gdy wschodziło słońce.",
      "Mówiły między sobą: Kto nam odsunie kamień od wejścia do grobu?",
      "Spojrzawszy jednak zauważyły, że kamień był odsunięty, a był on bardzo wielki.",
      "A gdy weszły do grobu ujrzały młodzieńca, siedzącego po prawej stronie, ubranego w białą szatę, i przelękły się bardzo.",
      "Lecz on rzekł do nich: Nie lękajcie się! Szukacie Jezusa z Nazaretu, ukrzyżowanego; powstał z martwych, nie ma Go tu. Oto miejsce, gdzie Go złożyli.",
      "Lecz idźcie i powiedzcie uczniom Jego i Piotrowi, że was wyprzedza na drodze do Galilei. Tam Go ujrzycie, jak wam powiedział.",
      "Gdy wyszły, uciekły od grobu, bo ogarnął je strach i przerażenie. Nikomu też nic nie mówiły, ponieważ się bały.",
      "Gdy powstał z martwych wczesnym rankiem w pierwszy dzień tygodnia, ukazał się najpierw Marii Magdalenie, z której był wyrzucił siedmiu demonów.",
      "Ona poszła i oznajmiła to tym, którzy byli z Nim. Smucili się i płakali.",
      "Jednakże nie dali wiary wieści, że żyje i że ona Go widziała.",
      "Potem ukazał się w innej postaci dwom z nich, gdy byli w drodze, udając się na wieś.",
      "Oni więc powrócili, by oznajmić drugim, lecz im też nie uwierzyli.",
      "Później ukazał się samym Jedenastu, gdy siedzieli u stołu, i wyrzucał im brak wiary i zatwardziałość serca, że tym, którzy Go widzieli po zmartwychwstaniu, nie uwierzyli.",
      "I rzekł do nich: Idźcie na cały świat i głoście Ewangelię wszelkiemu stworzeniu!",
      "Kto uwierzy i da się ochrzcić, będzie zbawiony, lecz kto nie uwierzy, będzie potępiony.",
      "Tym zaś, którzy uwierzą, będą towarzyszyć następujące znaki: w imię moje złe duchy wyrzucać będą; nowymi językami będą mówili,",
      "węże brać będą do ręki, a nawet gdyby truciznę pili, nie zaszkodzi im. Na chorych ręce kłaść będą i ci powrócą do zdrowia.",
      "Pan Jezus po rozmowie z nimi, został wzięty do nieba i zasiadł po prawicy Bożej.",
      "Oni zaś wyruszyli i przepowiadali [Ewangelię] wszędzie. A Pan współdziałał z nimi i potwierdzał słowa znakami, które im towarzyszyły."
    ]
  ],
  [
    [
      "Skoro wielu starało się ułożyć opowiadanie o tych sprawach, które działy się wśród nas,",
      "tak jak to nam przekazali ci, co od początku byli naocznymi świadkami, a potem byli w służbie tej nauki,",
      "zatem i mnie, który po dokładnym zbadaniu znam wszystko od początku, wydało się rzeczą słuszną, w należytym porządku opisać ci to, dostojny Teofilu,",
      "abyś się przekonał o pewności tych prawd, o których cię pouczono.",
      "Za czasów Heroda, króla Judei, żył pewien kapłan imieniem Zachariasz, z oddziału Abiasza, który miał żonę spośród córek Aarona, a na imię było jej Elżbieta.",
      "Oboje zaś byli sprawiedliwi wobec Boga i zachowywali wszystkie przykazania i przepisy Pańskie bez zarzutu.",
      "Nie mieli jednak dziecka, bo Elżbieta była niepłodna, a oboje posunęli się już w latach.",
      "Gdy zaś Zachariasz w kolejności swego oddziału sprawował kapłańskie czynności wobec Boga,",
      "według kapłańskiego zwyczaju wylosowano, że ma on wejść do przybytku Pańskiego i złożyć ofiarę kadzenia.",
      "Wszyscy ludzie modlili się na zewnątrz w czasie składania ofiary kadzenia.",
      "Jemu natomiast ukazał się anioł Pański stojący po prawej stronie ołtarza kadzenia.",
      "Zachariasz, zobaczywszy go, przeraził się i strach go ogarnął.",
      "Anioł zaś rzekł do niego: — Nie lękaj się, Zachariaszu, bo prośba twoja została wysłuchana, i żona twoja Elżbieta porodzi ci syna, a ty nadasz mu imię Jan.",
      "On będzie dla ciebie rozkoszą i radością, a wielu będzie się cieszyło z jego narodzenia.",
      "Będzie bowiem wielki wobec Pana, nie będzie pił wina ani sycery. Będzie napełniony Duchem Świętym już w łonie swej matki,",
      "a wielu synów Izraela nawróci do Pana, ich Boga.",
      "On sam będzie Go poprzedzał w duchu i mocy Eliasza, nakłaniając serca ojców ku dzieciom, a niewierzących ku mądrości sprawiedliwych, aby przygotować i dobrze usposobić lud do Pana.",
      "Zachariasz zapytał anioła: — Po czym to poznam? Stary już jestem, a żona moja też podeszła w latach.",
      "Odpowiadając anioł rzekł do niego: — Ja jestem Gabrielem, który stoi przy Bogu, a On posłał mnie, abym przemówił do ciebie i oznajmił ci tę dobrą nowinę.",
      "A teraz staniesz się niemy i nie będziesz mógł mówić aż do dnia, w którym się to spełni, bo nie uwierzyłeś moim słowom, które się ziszczą we właściwym czasie.",
      "Lud oczekiwał Zachariasza i dziwił się, że on tak długo pozostaje w przybytku.",
      "Kiedy zaś wyszedł, już nie mógł mówić do nich, poznali więc, że widzenie miał w przybytku. On tymczasem dawał im znaki i pozostał niemy.",
      "Gdy się skończyły dni jego kapłańskich czynności, wrócił do swego domu.",
      "Wkrótce żona jego Elżbieta poczęła, ale się ukrywała przez pięć miesięcy. Mówiła: —",
      "Tak mi uczynił Pan wtedy, gdy się Mu spodobało zdjąć ze mnie hańbę wobec ludzi.",
      "W szóstym zaś miesiącu posłał Bóg anioła Gabriela do miasta galilejskiego zwanego Nazaret,",
      "do dziewicy zaślubionej mężowi, któremu było na imię Józef, z rodu Dawida, a dziewicy było na imię Maryja.",
      "Wszedłszy więc do Niej [anioł], rzekł: — Zdrowaś, łaski pełna. Pan z tobą.",
      "Ona zaś zatrwożyła się na te słowa i rozważała, co by mogło znaczyć to pozdrowienie:",
      "Powiedział więc do Niej anioł: — Nie lękaj się, Maryjo, znalazłaś bowiem łaskę u Boga,",
      "oto poczniesz w łonie i porodzisz. Syna, i nadasz Mu imię Jezus.",
      "On będzie wielki i Synem Najwyższego będzie nazwany, a da Mu Pan Bóg tron Dawida, Jego ojca,",
      "i będzie panował nad domem Jakuba na wieki, a Jego królestwu nie będzie końca.",
      "Maryja zapytała wtedy anioła: — Jakże się to stanie, skoro nie znam męża?",
      "Anioł zaś odpowiedział Jej: — Duch Święty zstąpi na Ciebie, a moc Najwyższego obłokiem Cię osłoni; dlatego też Święte, które się narodzi, będzie nazwane Synem Bożym.",
      "Oto Elżbieta; krewna twoja, również poczęła syna mimo swej starości i jest już w szóstym miesiącu ta, którą nazywają niepłodną,",
      "bo u Boga nie ma rzeczy niemożliwej.",
      "Maryja zaś odrzekła: — Otom [ja] służebnica Pańska, niech mi się stanie według słowa twego. Wtedy odszedł od Niej anioł.",
      "Powstawszy zaś Maryja w tym czasie udała się z pośpiechem do górzystej okolicy do miasta judzkiego,",
      "weszła do domu Zachariasza i pozdrowiła Elżbietę.",
      "Gdy Elżbieta usłyszała pozdrowienie Maryi, dziecię poruszyło się w jej łonie, Elżbietę zaś napełnił Duch Święty.",
      "Wydała ona głośny okrzyk i rzekła: — Błogosławionaś ty między niewiastami i błogosławiony owoc żywota twojego.",
      "Skądże mi to, że Matka Pana mojego przychodzi do mnie?",
      "Oto gdy tylko głos twego pozdrowienia zabrzmiał w moich uszach, poruszyło się z radości dziecię w moim łonie,",
      "a błogosławiona, która uwierzyła, że stanie się to, co zostało jej powiedziane przez Pana.",
      "A Maryja rzekła: — Wielbi dusza moja Pana",
      "i raduje się duch mój w Bogu, mym Zbawcy,",
      "bo wejrzał na niskość swojej służebnicy i odtąd błogosławić mnie będą wszystkie narody,",
      "gdyż uczynił mi wielkie rzeczy Wszechmocny, a imię Jego jest święte,",
      "i miłosierdzie Jego od pokolenia do pokolenia nad tymi, którzy się Go lękają.",
      "Okazał moc swego ramienia, rozproszył pysznych w zamysłach swych serc,",
      "usunął władców ze stolic, a wywyższył pokornych;",
      "głodnych obsypał dobrami, a bogaczy (odesłał z niczym.",
      "Przygarnął Izraela, sługę swego, wspominając na miłosierdzie,",
      "jak powiedział do ojców naszych, do Abrahama i do potomków jego na wieki.",
      "Maryja pozostała z nią około trzech miesięcy, a potem powróciła do swojego domu.",
      "Dla Elżbiety nadszedł czas rozwiązania, i wydała na świat syna,",
      "a jej sąsiedzi i krewni usłyszeli, że Pan okazał nad nią wielkie miłosierdzie, i razem z nią się cieszyli.",
      "Zeszli się też ósmego dnia, aby chłopca obrzezać, i chcieli mu nadać imię ojca, Zachariasz.",
      "Ale matka jego sprzeciwiała się i rzekła: — Nie! ale będzie miał na imię Jan.",
      "Mówili więc do niej: — Nie ma nikogo w twojej rodzinie, kto by miał to imię.",
      "Potem zaś dawali znaki ojcu [pytając], jakie by mu chciał nadać imię,",
      "a on poprosił o tabliczkę i napisał: — Jan jest jego imię. Dziwili się więc wszyscy.",
      "W tej chwili zaś otwarły się jego usta i język. Mówił więc błogosławiąc Boga,",
      "a na każdego z ich sąsiadów padł strach, i w całej górzystej Judei opowiadano o wszystkich tych wydarzeniach.",
      "Ci zaś, którzy usłyszeli o tym, zastanawiali się mówiąc: — Kim też będzie to dziecię? Oto bowiem ręka Pańska była nad nim.",
      "Ojciec jego, Zachariasz, napełniony został Duchem Świętym i wypowiedział te prorocze słowa:",
      "Błogosławiony Pan, Bóg Izraela, bo wejrzał i odkupił swój lud,",
      "i wzbudził dla nas moc zbawienia w domu swego sługi Dawida,",
      "tak jak przepowiedział przez usta swych świętych dawnych proroków;",
      "że nas wybawi od naszych nieprzyjaciół i z rąk tych wszystkich, którzy nas nienawidzą;",
      "że się zmiłuje nad naszymi ojcami że wspomni na swoje święte przymierze,",
      "na przysięgę, jaką złożył Abrahamowi, ojcu naszemu, że nam to sprawi,",
      "iż my bez obawy, uwolnieni z rąk nieprzyjaciół, będziemy Go czcili,",
      "w świątobliwości i sprawiedliwości będziemy przed Jego obliczem, po wszystkie dni nasze.",
      "Ty zaś, dziecino, prorokiem Najwyższego będziesz nazwana, pójdziesz bowiem przed obliczem Pana: przygotować drogi dla Niego;",
      "głosić naukę o zbawieniu swojemu ludowi na odpuszczenie ich grzechów",
      "ze względu na bezmiar miłosierdzia Boga naszego, z jakim wejrzał na nas Wschodzący z wysoka;",
      "świecić tym, którzy są w ciemności i w cieniu śmierci przebywają; skierować nasze kroki na drogę pokoju.",
      "Dziecko zaś rosło, wzmacniało się na duchu i żyło na pustkowiu aż do dnia ukazania się Izraelowi."
    ],
    [
      "W owym czasie cesarz August wydał zarządzenie, aby spisano cały świat.",
      "Pierwszy ten spis przeprowadzono wtedy, gdy namiestnikiem Syrii był Kwiryniusz.",
      "Szli więc do spisu wszyscy, każdy do swego miasta.",
      "Józef także udał się z Galilei, z miasta Nazaret, do Judei, do miasta Dawidowego, zwanego Betlejem — pochodził bowiem z domu i z rodu Dawida —",
      "aby się dać zapisać z zaślubioną sobie Maryją, która była brzemienna.",
      "Kiedy zaś tam przebywali, nadszedł dla Niej czas rozwiązania,",
      "i wydała na świat swego Syna pierworodnego, owinęła Go w pieluszki i położyła w żłobie, bo nie było dla nich miejsca w gospodzie.",
      "W tej samej okolicy obozowali pasterze i nocą czuwali nad swym stadem",
      "kiedy anioł Pański stanął przy nich i chwała Pańska ogarnęła ich światłością, tak że się bardzo przelękli.",
      "Anioł powiedział do nich: — Nie lękajcie się, oto bowiem zwiastuję wam radość wielką, która przypadnie w udziale całemu ludowi:",
      "dzisiaj narodził się wam w mieście Dawida Zbawca, który jest Chrystusem Panem.",
      "To zaś będzie dla was znakiem: znajdziecie Dzieciątko owinięte w pieluszki i położone w żłobie.",
      "Zaraz też do anioła dołączyło się wiele wojska niebieskiego, które wychwalało Boga słowami: —",
      "Chwała na wysokościach Bogu, a na ziemi pokój ludziom, którzy się [Bogu] podobają.",
      "Gdy zaś aniołowie od nich odstąpili [i powrócili] do nieba, pasterze mówili między sobą: — Chodźmy do Betlejem i zobaczmy to, co się stało, co Pan nam dał poznać.",
      "Przybiegli więc i znaleźli Maryję, Józefa i Dzieciątko położone w żłobie.",
      "Kiedy zaś zobaczyli, opowiadali, co im było powiedziane o tym Dzieciątku,",
      "a wszyscy słuchający dziwili się temu, co pasterze do nich mówili.",
      "Maryja tymczasem w swym sercu przechowywała wszystkie te opowiadania i rozważała je,",
      "a pasterze powrócili, wychwalając i wielbiąc Boga za wszystko, co słyszeli i widzieli, jak im było powiedziane.",
      "Kiedy minęło osiem dni, po których należało Dziecię obrzezać, nadano Mu imię Jezus, to, które Mu nadał anioł, zanim się w łonie poczęło.",
      "Kiedy minęły dni ich oczyszczenia, wyznaczone przez Prawo Mojżeszowe, zanieśli Je do Jerozolimy, aby stawić przed Panem,",
      "stosownie do przepisu Prawa Pańskiego: „Każdy pierworodny płód męski będzie Panu poświęcony”,",
      "i aby złożyć w ofierze według tego, jak nakazywało Prawo Pańskie, „parę synogarlic albo dwa młode gołąbki”.",
      "Wtedy właśnie był w Jeruzalem człowiek imieniem Symeon, człowiek sprawiedliwy i bogobojny, który oczekiwał pocieszenia Izraela, a Duch Święty był z nim.",
      "Jemu to zapowiedział Duch Święty, że nie ujrzy śmierci, zanim nie zobaczy Mesjasza Pańskiego.",
      "Wiedziony więc Duchem przyszedł do świątyni, a kiedy rodzice wnosili Dziecię Jezus, aby spełnić przepis Prawa odnoszący się do Niego,",
      "on wziął Je na swoje ręce i błogosławił Boga mówiąc:",
      "Teraz uwalniasz swego sługę, Władco, według słowa swego, w pokoju,",
      "bo oczy moje zobaczyły Zbawienie,",
      "które przygotowałeś wobec wszystkich ludów;",
      "światło na oświecenie pogan i chwałę ludu Twego, Izraela.",
      "Ojciec Jego i matka dziwili się temu, co o Nim mówiono,",
      "a Symeon błogosławił im mówiąc do Maryi, Jego matki: — Oto On jest przeznaczony na upadek i na powstanie wielu w Izraelu, i na znak, któremu sprzeciwiać się będą, —",
      "a twoją duszę miecz przeszyje, aby wyszły na jaw z wielu serc zamysły.",
      "Była [też tam] Anna prorokini, córka Fanuela z pokolenia Asera; była ona już w podeszłym wieku: żyła z mężem siedem lat od zamążpójścia,",
      "a pozostała wdową aż do osiemdziesięciu czterech lat. Nie opuszczając świątyni, postem i modlitwą służyła Bogu we dnie i w nocy.",
      "Ona również w tej chwili tam się znalazła, wychwalała Boga, a potem opowiadała o Nim każdemu, kto oczekiwał odkupienia Jeruzalem.",
      "Gdy wypełnili wszystko według Prawa Pańskiego, powrócili do Galilei, do swego miasta Nazaret.",
      "Dziecię zaś rosło, nabierało sił, było pełne mądrości, a łaska Boża była w Nim.",
      "Rodzice Jego co roku chodzili do Jeruzalem na święto Paschy,",
      "a kiedy [Jezus] miał dwanaście lat, poszli [z Nim] także według świątecznego obyczaju.",
      "Gdy się już zakończyły uroczystości i oni wracali, chłopiec, Jezus, pozostał w Jeruzalem, a rodzice tego nie zauważyli.",
      "Przypuszczając, że jest On w gromadzie, uszli dzień drogi, a potem dopytywali się o Niego wśród krewnych i znajomych.",
      "Nie znaleźli Go jednak, powrócili więc do Jeruzalem poszukując Go.",
      "Dopiero po trzech dniach znaleźli Go w świątyni, jak siedział pomiędzy nauczycielami; przysłuchiwał się im i zadawał pytania.",
      "Wszyscy zaś, którzy Go słuchali, byli zdumieni Jego mądrością i odpowiedziami.",
      "Gdy Go więc zobaczyli, zdziwili się bardzo, a matka rzekła do Niego: — Dziecko, dlaczego nam to uczyniłeś? Oto ojciec Twój i ja z boleścią szukaliśmy Ciebie.",
      "Odpowiedział im: — Cóż z tego, że mnie szukaliście? Czyście nie wiedzieli, że trzeba, abym był w tym, co należy do mojego Ojca?",
      "Oni jednak nie zrozumieli tego, co im powiedział.",
      "Wrócił więc z nimi, przyszedł do Nazaretu i był im poddany. A matka Jego w swym sercu przechowywała wszystkie te zdarzenia,",
      "Jezus zaś wzrastał w mądrości, w latach i w łasce u Boga i u ludzi."
    ],
    [
      "W piętnastym roku panowania cesarza Tyberiusza, gdy Poncjusz Piłat był prokuratorem Judei, a Herod tetrarchą Galilei, Filip zaś, jego brat, tetrarchą Iturei i krainy Trachonitis, a Lizaniasz tetrarchą Abileny,",
      "za arcykapłańskich rządów Annasza i Kajfasza, odezwał się na pustkowiu głos Boży do Jana, syna Zachariasza.",
      "Poszedł więc do całej doliny nadjordańskiej i głosił chrzest pokuty na odpuszczenie grzechów,",
      "jak napisano w księdze mów Izajasza proroka: Głos wołającego na pustkowiu: przygotujcie drogę Pana, prostujcie Mu ścieżki.",
      "Każda dolina niech będzie wypełniona, każda góra i każde wzniesienie niech będą wyrównane; co jest krzywe, niech będzie proste, a wyboiste niech się staną drogami równymi;",
      "wtedy bowiem każdy człowiek ujrzy zbawienie Boże.",
      "Mówił do tłumów, które szły, aby przyjąć od niego chrzest: — Plemię żmijowe! Kto wam wskazał drogę ucieczki przed nadchodzącym gniewem?",
      "Okazujcie więc owoce godne pokuty, a nie zaczynajcie w siebie wmawiać: ojcem naszym jest Abraham. Zapewniam was bowiem, że Bóg może z tych kamieni stworzyć dzieci Abrahamowi.",
      "Siekiera zaś już jest przyłożona do korzeni drzew, wycina się bowiem to drzewo, które nie wydaje dobrego owocu, i rzuca się w ogień.",
      "Pytały go tłumy: — Co więc mamy czynić?",
      "Odpowiadał im: — Kto ma dwie suknie, niech udzieli temu, kto nie ma, a kto ma co do jedzenia, niech tak samo uczyni.",
      "Przyszli także celnicy, aby się ochrzcić, i pytali go: — Nauczycielu, jak mamy postępować?",
      "On zaś im powiedział: — Nie pobierajcie nic więcej ponad to, co jest dla was ustanowione.",
      "Żołnierze również postawili mu pytanie: — A my jak mamy postępować? Odpowiedział im: — Nikogo nie uciskajcie ani nie szkalujcie, poprzestawajcie tylko na własnym żołdzie.",
      "Lud zaś trwał w oczekiwaniu, a gdy wszyscy w sercach swych się zastanawiali, czy Jan nie jest Mesjaszem,",
      "Jan wszystkim odpowiedział: — Ja wprawdzie chrzczę was wodą, idzie jednak mocniejszy ode mnie, któremu nie jestem godzien rozwiązać rzemyka u sandałów. On was będzie chrzcił Duchem Świętym i ogniem.",
      "Ma On w swym ręku łopatę do oczyszczania omłotu: zbierze pszenicę do swego spichlerza, a plewy spali w ogniu nieugaszonym.",
      "Dawał też wiele innych upomnień i głosił ludowi dobrą nowinę.",
      "Herod zaś tetrarcha napominany przez niego w sprawie Herodiady, żony jego brata, i w sprawie wszystkich złych rzeczy, jakie uczynił Herod,",
      "dodał jeszcze do wszystkiego to, że zamknął Jana w więzieniu.",
      "Gdy wszystek lud przyjmował chrzest, a Jezus po swym chrzcie się modlił, otwarło się niebo",
      "i Duch Święty zstąpił na Niego w cielesnej postaci jako gołębica, a z nieba dał się słyszeć głos: — Ty jesteś moim Synem umiłowanym, w Tobie mam upodobanie.",
      "Sam Jezus gdy rozpoczynał [działalność], miał około trzydziestu lat, a był synem, jak mniemano, Józefa, który pochodził od Helego,",
      "od Mattata, od Lewiego, od Melchiego, od Jannaja, od Józefa,",
      "od Mattatiasza, od Amosa, od Nahuma, od Esliego, od Naggaja,",
      "od Maata, od Mattatiasza, od Semeina, od Josecha, od Jody,",
      "od Joanana, od Resy, od Zorobabela, od Salatiela, od Neriego,",
      "od Melchiego, od Addia, od Kosama, od Elmadama, od Era,",
      "od Jezusa, od Eliezera, od Jorima, od Mattata, od Lewiego,",
      "od Symeona, od Judy, od Józefa, od Jonama, od Eliakima,",
      "od Melei, od Menny, od Mattaty, od Natama, od Dawida,",
      "od Jessaja, od Jobeda, od Booza, od Sali, od Naassona,",
      "od Aminadaba, od Admina, od Amiego, od Esroma, od Faresa, od Judy,",
      "od Jakuba, od Izaaka, od Abrahama, od Tary, od Nachora,",
      "od Serucha, od Ragaua, od Faleka, od Ebera, od Sali,",
      "od Kainama, od Arfaksada, od Sema, od Noego, od Lamecha,",
      "od Matuzalai, od Enocha, od Jareta, od Maleleela, od Kainama,",
      "od Enosa, od Seta, od Adama, [który pochodził] od Boga."
    ],
    [
      "Jezus zaś pełen Ducha Świętego powrócił znad Jordanu i pozozostawał pod wpływem Ducha na pustyni",
      "przez czterdzieści dni, kuszony przez diabła. Nic nie jadł w ciągu tych dni, tak że gdy one upłynęły, dręczył Go głód.",
      "Diabeł zaś kusił Go: — Jeżeli jesteś Synem Boga, rozkaż temu kamieniowi, aby stał się chlebem.",
      "Odpowiedział mu Jezus: — Napisano: „Nie samym chlebem żyje człowiek”.",
      "Wtedy diabeł wyprowadził Go wysoko i pokazał Mu wszystkie królestwa świata jednocześnie,",
      "a następnie powiedział do Niego: — Dam Tobie całą ich potęgę i wspaniałość, bo do mnie należą, i komu chcę, temu je daję.",
      "Jeżeli zatem złożysz mi pokłon, wszystko będzie twoje.",
      "Na to odrzekł mu Jezus: — Napisano: „Będziesz bił pokłony Panu Bogu swemu i Jego samego będziesz czcił”.",
      "Zaprowadził Go też [diabeł] do Jeruzalem, postawił na narożniku świątyni i powiedział do Niego: — Jeżeli jesteś Synem Boga, rzuć się stąd w dół.",
      "Napisano bowiem: „Aniołom swoim rozkaże, aby cię strzegli”,",
      "i że „na rękach cię poniosą, abyś nie zranił o kamień swej nogi”;",
      "Jezus odpowiedział mu: — Powiedziano: „Nie będziesz kusił Pana Boga swego”.",
      "Wyczerpawszy więc wszystkie rodzaje kuszenia, diabeł odstąpił od Niego na czas jakiś.",
      "Jezus z mocą Ducha powrócił do Galilei, a wieści o Nim rozeszły się po całej krainie,",
      "On zaś nauczał w bóżnicach, uwielbiany przez wszystkich.",
      "Udał się też do Nazaretu, gdzie się wychowywał, i jak to zwykle czynił, poszedł w dzień szabatu do bóżnicy, a nawet powstał, aby czytać,",
      "Dano Mu księgę proroka Izajasza, a On rozwinął ją i znalazł miejsce, gdzie było napisane: —",
      "Duch Pański nade mną, dlatego namaścił mnie i posłał, abym niósł dobrą nowinę biednym, bym zwiastował więzionym wolność i ślepym przejrzenie, a uciśnionych obdarzał wolnością",
      "i głosił rok łaski Pańskiej.",
      "Zwinąwszy księgę oddał [ją] służącemu i usiadł. Oczy wszystkich zgromadzonych w bóżnicy były w Nim utkwione.",
      "Zaczął więc im tłumaczyć: — Dzisiaj spełniło się Pismo, któreście usłyszeli.",
      "Wszyscy więc Mu przyświadczali, ale dziwili się pełnym wdzięku słowom, które płynęły z ust Jego, i pytali: — Czyż ten nie jest synem Józefa?",
      "Wtedy powiedział do nich: — Zapewne przypomnicie mi to przysłowie: „Lekarzu, uzdrów sam siebie”. Czego dokonałeś — jak słyszeliśmy — w Kafarnaum, uczyń również i tu, w rodzinnej Twej miejscowości.",
      "Potem dodał: — Zaprawdę mówię wam: Żaden prorok nie cieszy się szacunkiem w swojej rodzinnej miejscowości.",
      "Zaprawdę też mówię wam: Wiele wdów było za czasów Eliasza w Izraelu, kiedy niebo było zamknięte przez trzy lata i sześć miesięcy, tak że w całym kraju zapanował wielki głód,",
      "a do żadnej z nich nie był posłany Eliasz, tylko do wdowy ze Sarepty pod Sydonem.",
      "Tak samo wielu trędowatych było w Izraelu za Elizeusza proroka, lecz żaden z nich nie został oczyszczony, tylko Naaman Syryjczyk.",
      "Wszyscy w bóżnicy, gdy usłyszeli te słowa, zapałali gniewem,",
      "zerwali się, wyprowadzili Go za miasto i wiedli na stok góry, na której leżała ich osada, aby Go [stamtąd] strącić.",
      "On jednak przeszedł między nimi i udał się w drogę.",
      "Poszedł do miasta galilejskiego Kafarnaum i nauczał ich w dni szabatu.",
      "Zdumiewano się Jego nauką, gdyż pełne mocy było Jego słowo.",
      "W bóżnicy był pewien człowiek opętany przez ducha nieczystego, który silnym głosem zaczął krzyczeć: —",
      "O! Czego chcesz od nas, Jezusie z Nazaretu? Przyszedłeś zgubić nas? Wiem, kto ty jesteś — Święty Boży.",
      "Rozkazał mu więc Jezus: — Milcz i wyjdź z niego! Czart rzucił go pośrodku, ale wyszedł z niego, nie czyniąc mu żadnej krzywdy.",
      "Wszystkich ogarnęła zgroza i rozmawiali między sobą pytając: — Co to za nauka, że z władzą i potęgą rozkazuje nieczystym duchom, a one wychodzą?",
      "Tak zatem wieść o Nim rozeszła się po wszystkich miejscowościach w okolicy.",
      "[Jezus] powstał i z bóżnicy przeszedł do domu Szymona, teściowa zaś Szymona silnie gorączkowała, i wstawiano się do Niego w jej sprawie.",
      "Stanął więc nad nią i rozkazał gorączce, a ta ją opuściła. Zaraz też wstała i usługiwała im.",
      "Gdy zaś zachodziło słońce, wszyscy, którzy mieli cierpiących na najrozmaitsze choroby, przyprowadzali ich do Niego, On zaś na każdego z nich kładł ręce i uzdrawiał.",
      "Również czarty opuszczały wielu z nich wołając: — Ty jesteś synem Bożym! On jednak zakazał tak im się odzywać, bo wiedziały o tym, że jest Mesjaszem.",
      "Z nastaniem zaś dnia [Jezus] wyszedł i udał się na pustkowie, lecz tłumy poszukiwały Go i dotarły aż do Niego i zatrzymywały Go, aby ich nie opuszczał.",
      "On jednak rzekł im: — Także innym miastom muszę głosić dobrą nowinę o Królestwie Bożym, bo po to zostałem posłany.",
      "Potem nauczał w bóżnicach Judei."
    ],
    [
      "Gdy się rzesza wokoło Niego tłoczyła, chcąc usłyszeć słowo Boże, a On stał nad jeziorem Genezaret,",
      "ujrzał przy brzegu dwie łodzie, z których wysiedli rybacy i płukali sieci.",
      "Wszedł więc do jednej z tych łodzi, do tej, która należała do Szymona, i prosił go, aby trochę odbił od brzegu. Potem usiadł i z łodzi przemawiał do rzeszy.",
      "Gdy zaś skończył naukę, powiedział do Szymona: — Wypłyń na głębię i zarzućcie sieci wasze na połów.",
      "Odpowiadając Szymon rzekł: — Mistrzu, przez całą noc trudziliśmy się i nic nie złowiliśmy, jednak na Twoje słowo zarzucę sieci.",
      "Uczyniwszy to złowili tak wiele ryb, że sieci się rwały.",
      "Dali więc znak towarzyszom z drugiej łodzi, aby im przyszli z pomocą. Przypłynęli więc i napełniono obydwie łodzie, tak że się niemal zanurzały.",
      "Widząc to zaś Szymon Piotr upadł do kolan Jezusa ze słowami: — Odejdź ode mnie, Panie, bo jestem grzesznym człowiekiem.",
      "Zdumienie bowiem ogarnęło jego i wszystkich, którzy z nim byli przy tym połowie ryb,",
      "jak również Jakuba i Jana, synów Zebedeusza, którzy byli towarzyszami Szymona. Wtedy Jezus rzekł do Szymona: — Nie lękaj się, odtąd będziesz łowił ludzi.",
      "Wyciągnąwszy więc łodzie na brzeg, zostawili wszystko i poszli za Nim.",
      "Kiedy znalazł się On w pewnym mieście, przyszedł człowiek cały pokryty trądem. Gdy zobaczył Jezusa, upadł na twarz i począł Go błagać: — Panie, jeśli zechcesz, możesz mnie oczyścić.",
      "On wyciągnął rękę i dotknął go mówiąc: — Chcę, bądź oczyszczony. I natychmiast trąd ustąpił z niego.",
      "Wtedy On polecił mu, aby nikomu o tym nie mówił, ale: — Idź, pokaż się kapłanowi i złóż im na świadectwo ofiarę za swoje oczyszczenie, jak przepisał Mojżesz.",
      "Wieść jednak o Nim rozchodziła się jeszcze bardziej, a wielkie tłumy schodziły się, aby Go słuchać i znaleźć uzdrowienie ze swych chorób.",
      "On jednak usuwał się na miejsca samotne na modlitwę.",
      "Pewnego dnia nauczał, a siedzieli tam faryzeusze i uczeni, którzy zeszli się ze wszystkich osad galilejskich, z Judei i z Jeruzalem. Miał: On w sobie moc Pańską do uzdrowienia go,",
      "a oto mężowie przynieśli na łożu człowieka, który był sparaliżowany, i starali się go wnieść i położyć przed Nim.",
      "Nie wiedzieli jednak, którędy mogliby go wnieść z powodu zatłoczenia, weszli więc na taras i przez powałę spuścili go wraz z łożem do środka przed Jezusa.",
      "[On] zaś widząc ich wiarę, rzekł: — Człowiecze, odpuszczają ci się twoje grzechy.",
      "Uczeni i faryzeusze poczęli się zastanawiać mówiąc: — Kimże jest ten, który wypowiada bluźnierstwa? Któż może grzechy odpuszczać oprócz jedynego tylko Boga?",
      "Jezus jednak przejrzał ich myśli i rzekł do nich: — Co rozważacie w swych sercach?",
      "Co łatwiej powiedzieć: „Odpuszczają ci się grzechy”, czy też: „wstań i chodź”?",
      "Abyście jednak wiedzieli, że Syn Człowieczy ma na ziemi władzę odpuszczania grzechów — powiedział do sparaliżowanego: — Mówię ci: Wstań, weź swoje łoże i idź do domu.",
      "Natychmiast podniósł się wobec nich, wziął swoje posłanie i odszedł do domu wysławiając Boga,",
      "wszystkich zaś ogarnęło zdumienie i wychwalali Boga, a przejęci strachem mówili: — Widzieliśmy nadzwyczajne rzeczy dzisiaj.",
      "Potem [Jezus] wyszedł i zobaczył celnika, któremu było na imię Lewi, siedzącego przy pobieraniu cła, i rzekł do niego: — Chodź za Mną.",
      "A on zostawił wszystko, wstał i poszedł za Nim.",
      "Później Lewi wyprawił dla Niego wielką ucztę w swym domu, a było bardzo wielu celników i innych, którzy przy stole zajmowali miejsca wraz z nimi.",
      "Faryzeusze zaś i ich uczeni zwracali się z oburzeniem do Jego uczniów mówiąc: — Dlaczego to z celnikami i grzesznikami jecie i pijecie?",
      "Lecz Jezus im odpowiedział: — Nie potrzebują zdrowi lekarza, ale chorzy.",
      "Nie przyszedłem wzywać sprawiedliwych do pokuty, ale grzeszników.",
      "Oni zaś mówili do Niego: — Uczniowie Jana poszczą często i modlą się, podobnie [czynią] również uczniowie faryzeuszów, twoi zaś jedzą i piją.",
      "Jezus powiedział do nich: — Czy możecie wymagać, aby goście weselni pościli, gdy jest z nimi pan młody?",
      "Nadejdzie jednak czas, że zabiorą im pana młodego, wówczas, w owe dni będą pościli.",
      "Przytoczył też im porównanie: — Nikt nie odrywa kawałka z nowego ubrania, aby go, przyszyć do starego ubrania. W przeciwnym bowiem wypadku i nowe podrze, i do starego nie pasuje łata z nowego.",
      "Nikt też nie nalewa młodego wina do starych bukłaków. W przeciwnym wypadku młode wino rozrywa bukłaki: i samo się wyleje, i bukłaki się zmarnują.",
      "Wino młode należy wlewać raczej do nowych bukłaków.",
      "Nikt też, gdy pije stare [wino], nie pragnie młodego, mówi bowiem: stare jest lepsze."
    ],
    [
      "Zdarzyło się zaś, że w szabat przechodził On między zbożami, a uczniowie Jego zrywali kłosy, kruszyli je w rękach i jedli.",
      "Niektórzy zaś faryzeusze pytali: — Dlaczego robicie to, czego nie wolno czynić w szabat?",
      "Wówczas Jezus im odpowiedział: — Czyście nie czytali nawet o tym, co uczynił Dawid, gdy był głodny wraz z tymi, którzy mu towarzyszyli?",
      "Jak wszedł do domu Bożego i wziął chleby pokładne, jadł i dał tym, którzy z nim byli, choć [tych chlebów] nie wolno nikomu spożywać oprócz kapłanów?",
      "Mówił też do nich: — Panem dnia szabatu jest Syn Człowieczy.",
      "W inny szabat wszedł do bóżnicy i nauczał. Był tam człowiek, który miał prawą rękę uschłą.",
      "Uczeni zaś i faryzeusze śledzili Go, czy w szabat uzdrawia, aby znaleźć powód do oskarżenia Go.",
      "On znał ich myśli, powiedział jednak do człowieka, który miał uschłą rękę: — Podnieś się i stań na środku. On podniósł się i stanął,",
      "a Jezus rzekł do nich: — Pytam was, czy wolno w szabat czynić dobrze czy źle czynić, życie ratować czy zniszczyć?",
      "I potoczywszy wzrokiem po zebranych, powiedział do niego: — Wyciągnij rękę. On zaś to uczynił, a jego ręka odzyskała zdrowie.",
      "Oni jednak, przepełnieni złością, rozmawiali ze sobą o tym, co by zrobić Jezusowi.",
      "W owych dniach wyszedł [Jezus] na górę, aby się modlić. Spędził całą noc na modlitwie do Boga,",
      "a z nastaniem dnia zwołał swych uczniów i wybrał z nich dwunastu, których nazwał Apostołami:",
      "Szymona, którego nazwał Piotrem, i Andrzeja jego brata, Jakuba i Jana, Filipa i Bartłomieja,",
      "Mateusza i Tomasza, Jakuba syna Alfeusza, i Szymona zwanego Zelota,",
      "Judę syna Jakuba, i Judasza Iskariotę, który stał się zdrajcą.",
      "Zszedł z nimi i stanął na równinie, a wielka rzesza Jego uczniów i bardzo wiele ludu z całej Judei i Jeruzalem, i z nadmorskiego Tyru, i Sydonu",
      "przybyło, aby Go słuchać i znaleźć uzdrowienie ze swych chorób. Także ci, którzy byli trapieni przez duchy nieczyste, zostali wyleczeni.",
      "Wszyscy też starali się Go dotknąć, moc bowiem wychodziła z Niego i uzdrawiała wszystkich.",
      "On podniósł swe oczy na uczniów i mówił: — błogosławieni ubodzy, bo wasze jest królestwo Boże; —",
      "błogosławieni, którzy teraz jesteście głodni, bo będziecie nasyceni; — błogosławieni, którzy teraz płaczecie, bo będziecie się radowali; —",
      "błogosławieni jesteście, gdy znienawidzą was ludzie i gdy was wypędzą i złorzeczyć będą, a imieniem waszym gardzić jako czymś złym, z powodu Syna Człowieczego.",
      "Cieszcie się wtedy i radujcie, oto bowiem zapłata wasza obfita [jest] w niebie, podobnie bowiem postępowali z prorokami ojcowie ich.",
      "Natomiast — biada wam, bogaczom, bo doznajecie swojej pociechy; —",
      "biada wam, którzy jesteście syci, bo będziecie głód cierpieli; — biada wam, którzy się teraz radujecie, bo będziecie się smucili i płakali; —",
      "biada, gdy was wszyscy chwalić będą, podobnie bowiem ojcowie ich postępowali z fałszywymi prorokami. —",
      "Ale mówię wam, którzy słuchacie: miłujcie swoich wrogów; dobrze czyńcie tym, którzy was nienawidzą;",
      "błogosławcie tych, którzy was przeklinają, módlcie się za tych, którzy was oczerniają.",
      "Jeśli cię kto uderzy w policzek, nadstaw mu także drugi, a temu, kto ci zabiera płaszcz, sukni nie broń.",
      "Każdemu, kto cię prosi, daj, a od tego, kto ci zabrał twoje rzeczy, nie żądaj zwrotu.",
      "Jak chcecie, aby wam czynili ludzie, tak też im czyńcie. —",
      "Jeżeli miłujecie tych, którzy was miłują, to jaka jest wasza zasługa? Grzesznicy przecież także darzą miłością tych, którzy ich miłują.",
      "A jeżeli dobrze czynicie swoim dobroczyńcom, to jaka jest wasza zasługa? Przecież grzesznicy tak samo czynią.",
      "A jeżeli pożyczacie tym, od których spodziewacie się zwrotu, to jaka jest wasza zasługa? Grzesznicy także grzesznikom pożyczają, aby odebrać to samo.",
      "Raczej miłujcie swoich nieprzyjaciół, dobrze czyńcie i pożyczajcie niczego się nie spodziewając, a nagroda wasza będzie obfita i będziecie dziećmi Najwyższego, bo On jest łaskawy dla niewdzięcznych i przewrotnych.",
      "Bądźcie miłosierni, jak Ojciec wasz jest miłosierny.",
      "Nie sądźcie, a nie będą was sądzili, nie potępiajcie, a nie będą was potępiali. Przebaczajcie, a i wam przebaczą.",
      "Dawajcie, a będzie wam dane: miarę dobrą, natłoczoną, utrzęsioną, z czubem złożą na wasze łono. Jaką bowiem miarą mierzycie, taką wam odmierzą.",
      "Przytoczył im też porównanie: — Czy może ślepy prowadzić ślepego? Czyż obydwaj w dół nie wpadną? —",
      "Uczeń nie jest ponad nauczyciela, każdy zaś dobrze wyuczony — będzie jak jego nauczyciel. —",
      "Czemu to dostrzegasz źdźbło, które jest w oku twego brata, a belki, która jest w twym własnym oku, nie zauważasz?",
      "Jakże możesz powiedzieć swemu bratu: „Bracie, pozwól, że wyjmę źdźbło, które jest w twym oku”, a sam w swoim oku belki nie zauważyć? Obłudniku! Wyrzuć najpierw belkę z własnego oka, a wtedy zobaczysz, jak wydobyć źdźbło z oka twego brata. —",
      "Nie jest bowiem dobre to drzewo, które liche rodzi owoce, ani to drzewo nie jest liche, które wydaje dobre owoce.",
      "Każde bowiem drzewo poznaje się po jego owocach. Fig nie zbiera się z cierni ani nie obrywa się winogrona z jeżyny.",
      "Dobry człowiek ze skarbu swego szlachetnego serca wydobywa dobre rzeczy, a zły ze złego wydobywa rzeczy złe. Z przepełnionego bowiem serca mówią jego usta. —",
      "Dlaczego mnie wzywacie: „Panie! Panie!”, a nie spełniacie tego, co polecam?",
      "Pokażę wam, do kogo jest podobny każdy, kto przychodzi do mnie, słucha moich nauk i je wypełnia.",
      "Podobny jest do człowieka, który budując dom, wykopał bardzo głęboko i fundament położył na skale. Gdy zaś nastała powódź, woda uderzyła na ten dom, ale nie mogła nim poruszyć, gdyż był dobrze zbudowany.",
      "Kto zaś słucha, a nie wypełnia, podobny jest do człowieka, który wybudował dom na ziemi bez fundamentu. Woda na niego uderzyła, a on się od razu zawalił, i ruina tego domu była całkowita."
    ],
    [
      "Gdy [Jezus] skończył [głosić] do ludu wszystkie te nauki, udał się do Kafarnaum.",
      "Pewien zaś setnik miał umiłowanego sługę, który był śmiertelnie chory.",
      "Usłyszał on o Jezusie i posłał do Niego starszych żydowskich z prośbą, aby przyszedł i uzdrowił jego sługę.",
      "Oni więc zbliżyli się do Jezusa i błagali Go: — Godny jest, abyś mu to uczynił,",
      "miłuje bowiem nasz naród i sam dla nas bóżnicę wybudował.",
      "Jezus zatem poszedł z nimi, a gdy był już niedaleko domu, setnik posłał przyjaciół, aby Mu powiedzieli: — Panie, nie trudź się, nie jestem bowiem godzien, abyś wszedł pod mój dach.",
      "Dlatego też nawet nie odważyłem się sam iść do Ciebie. Powiedz słowo, a będzie zdrowy mój sługa.",
      "Przecież ja także, chociaż jestem człowiekiem podległym władzy, mam pod sobą żołnierzy; gdy rozkazuję temu: „idź”, idzie, a innemu: „chodź”, przychodzi, a słudze swemu: „to zrób!” — robi.",
      "Gdy to Jezus usłyszał, zadziwił się, odwrócił się do tłumu, który szedł za Nim, i powiedział: — Mówię wam, nawet w Izraelu takiej wiary nie znalazłem.",
      "Gdy wysłańcy wrócili do domu, ujrzeli sługę zdrowego.",
      "Następnie [Jezus] udał się do miasta zwanego Nain, a z Nim szli uczniowie Jego i rzesza wielka.",
      "Gdy się zaś zbliżał do bramy miejskiej, oto wynoszono umarłego, syna, jedynaka pewnej wdowy. Wielki tłum z owego miasta szedł z nią.",
      "Gdy Pan ją ujrzał, ulitował się i rzekł do niej: — Nie płacz.",
      "Wtedy przybliżył się, dotknął mar, ci zaś którzy [je] nieśli, stanęli, i powiedział: — Młodzieńcze, mówię ci: wstań!",
      "Umarły usiadł i zaczął mówić, a [Jezus] oddał go matce.",
      "Wszystkich zaś ogarnął strach i wysławiali Boga słowami: — Prorok wielki powstał wśród nas i łaskawie wejrzał Bóg na lud swój.",
      "I rozeszła się ta wieść o Nim po całej Judei i po wszystkich sąsiednich okolicach.",
      "O wszystkim tym uczniowie donieśli Janowi. Jan zaś przywołał dwóch spośród swych uczniów",
      "i posłał ich do Pana z zapytaniem: — Czy Ty jesteś Tym, który ma przyjść, czy też na innego powinniśmy czekać?",
      "Ludzie zaś ci stanęli przed Nim i powiedzieli: — Jan Chrzciciel przysłał nas do Ciebie z zapytaniem. „Czy Ty jesteś Tym, który ma przyjść, czy też na innego powinniśmy czekać?”",
      "W owym właśnie czasie uwolnił [Jezus] wielu od chorób, cierpień i złych duchów i wielu ślepym dał łaskę widzenia.",
      "Odpowiedział więc im: — Gdy wrócicie, opowiedzcie Janowi o tym, coście widzieli i słyszeli: ślepi widzą, bezwładni chodzą, trędowaci zostają oczyszczani i głusi słyszą, umarli powstają, ubogim opowiada się Ewangelię.",
      "Błogosławiony ten, dla którego nie jestem powodem zgorszenia.",
      "Kiedy zaś posłańcy Jana odeszli, zaczął mówić do tłumów o Janie: — Czy wyszliście na pustkowie, aby oglądać trzcinę wiatrem kołysaną?",
      "Może wyszliście zobaczyć człowieka w miękkie szaty ubranego? Oto ci, którzy w bogate szaty się ubierają i żyją w rozkoszach, mieszkają w pałacach królewskich.",
      "A więc po co wyszliście? Czy zobaczyć proroka? Tak, mówię wam, nawet więcej niż proroka.",
      "On jest tym, o którym napisano: „Oto ja posyłam swego wysłańca przed Tobą, on przygotuje Ci drogę”.",
      "Mówię wam bowiem: pomiędzy tymi, co się z niewiast narodzili, nikt nie jest większy od Jana; najmniejszy jednak w królestwie Bożym większy jest niż on. —",
      "Cały lud, który Go słuchał, a nawet celnicy przyjmując chrzest. Jana przyznawali Bogu słuszność;",
      "faryzeusze zaś i uczeni nie przyjmując jego chrztu udaremniali zamiary Boże względem siebie. —",
      "Do kogo więc mam przyrównać ludzi tego pokolenia, do kogo są podobni?",
      "Podobni są do dzieci, które siedzą na rynku i wołają do innych słowami: Przygrywaliśmy wam na flecie, a nie tańczyliście, lamentowaliśmy, a nie płakaliście. —",
      "Przyszedł bowiem Jan Chrzciciel, który nie jadł chleba ani nie pił wina, a mówicie: czarta ma.",
      "Przyszedł Syn Człowieczy, który je i pije, a wy mówicie: oto obżartuch i pijak, przyjaciel celników i grzeszników.",
      "A jednak znalazła usprawiedliwienie mądrość u wszystkich swych dzieci.",
      "Pewien zaś faryzeusz zaprosił Go na ucztę, a On wszedł do jego domu i zajął miejsce za stołem.",
      "A oto niewiasta, która była [znaną] w mieście grzesznicą, dowiedziała się, że [Jezus] przebywa w domu faryzeusza, wzięła alabastrowe naczynie, pełne wonnego olejku,",
      "i znalazłszy się z tyłu u Jego stóp, zaczęła płakać, łzami je zalewać i włosami swej głowy wycierać. Potem całowała Jego stopy i namaściła je olejkiem.",
      "Widząc to zaś faryzeusz, który Go zaprosił, mówił sobie: — Ten gdyby był prorokiem, wiedziałby, co za jedna to kobieta, która Go dotyka, że jest grzesznicą.",
      "Na to rzekł Jezus do niego: — Szymonie, chciałbym ci coś powiedzieć. On odparł: — Nauczycielu, powiedz.",
      "Rzecze: — Pewien wierzyciel miał dwóch dłużników. Pierwszy był mu winien pięćset denarów, a drugi pięćdziesiąt.",
      "Gdy nie mieli z czego oddać, obydwom podarował. Który więc z nich bardziej go będzie miłował?",
      "Szymon odpowiedział: — Przypuszczam, że ten, któremu więcej podarował. On zaś mu odrzekł: — Dobrześ osądził.",
      "Potem zwrócił się w stronę kobiety i zapytał Szymona: — Czy widzisz tę kobietę? Wszedłem do twego mieszkania, a wody do nóg mi nie podałeś, ona zaś łzami obmyła moje stopy i swoimi włosami je wytarła.",
      "Pocałunku mi nie dałeś, ona zaś od chwili, w której wszedłem, nie przestała całować moich stóp.",
      "Oliwą głowy mojej nie namaściłeś, ona zaś wonnym olejkiem namaściła moje stopy.",
      "Dlatego też mówię ci: Otrzymuje odpuszczenie tak licznych grzechów, gdyż bardzo umiłowała. Komu zaś się mało odpuszcza, ten mało miłuje.",
      "Do niej zaś powiedział: — Odpuszczone są twoje grzechy.",
      "Ci, którzy razem z Nim przebywali za stołem, poczęli mówić między sobą: — Kimże On jest, że nawet grzechy odpuszcza?",
      "On zaś rzekł do niewiasty: — Wiara twoja cię zbawiła, idź w pokoju."
    ],
    [
      "Potem chodził po miastach i wioskach głosząc i wyjaśniając naukę królestwa Bożego. Z Nim było Dwunastu",
      "i kilka niewiast; uwolnionych od złych duchów i chorób: Maria zwana Magdaleną, z której wyszło siedmiu szatanów,",
      "Joanna żona Chuzy, zarządcy dóbr Heroda, Zuzanna i wiele innych, które im pomagały ze swych majętności.",
      "Gdy zaś zebrał się wielki tłum i z miast schodzili się do Niego, powiedział w formie przypowieści: —",
      "Siewca wyszedł siać swoje ziarno, a gdy siał, jedno upadło przy drodze, i zostało zdeptane, a ptaki, które latają w powietrzu, zjadły je.",
      "Drugie padło na skałę i zacząwszy kiełkować, uschło, dlatego że nie miało wilgoci.",
      "Inne jeszcze wpadło pomiędzy ciernie, i wyrosły razem z nim ciernie, i zagłuszyły je",
      "Inne wreszcie padło na ziemię urodzajną, wyrosło i wydało plon stokrotny. Przy tym wołał: — Kto ma uszy do słuchania, niech słucha.",
      "Wówczas Jego uczniowie pytali Go, co oznacza ta przypowieść.",
      "On zaś rzekł: — Wam dano poznać tajemnice królestwa Bożego [wprost], pozostałym zaś przez przypowieści, aby „patrzyli, a nie widzieli, i słuchali, a nie rozumieli”. —",
      "Przypowieść ta oznacza: Ziarnem jest słowo Boże.",
      "Ci zaś, którzy są przy drodze, usłyszeli, ale potem przychodzi diabeł i zabiera słowo z ich serca, aby nie uwierzyli i nie zostali zbawieni.",
      "Ci zaś, którzy są na skale, gdy tylko posłyszą, z radością przyjmują słowo, ale korzenia nie mają; do czasu tylko wierzą, a w czasie doświadczeń odstępują.",
      "To zaś, które wpadło w ciernie, to są ci, którzy słuchali, ale za troskami, bogactwami i rozkoszami życia postępując, są [nimi] zagłuszeni i nie wydają plonu.",
      "To zaś na urodzajnej ziemi, to są ci, którzy wysłuchawszy słowa, w dobrym i szlachetnym sercu słowo to zachowują i wydają plon dzięki cierpliwości. —",
      "Nikt zaś świecy nie zapala i nie chowa jej pod naczynie ani pod łóżkiem nie stawia, ale umieszcza na świeczniku, aby ci, którzy wchodzą, widzieli światło.",
      "Nie ma bowiem [nic] tajemnego, co by nie zostało wyjawione, ani ukrytego, o czym by się nie dowiedziano i co by na jaw nie wyszło.",
      "Uważajcie więc, jak macie słuchać, kto bowiem ma, temu dodadzą, a od tego, kto nie ma, nawet to, co wydaje się, że posiada, będzie odebrane.",
      "Przybyli zaś do Niego matka i bracia Jego, ale nie mogli zbliżyć się do Niego z powodu tłumu.",
      "Doniesiono Mu więc: — Matka Twoja i bracia Twoi stoją przed domem i pragną widzieć się z Tobą.",
      "On im odpowiedział: — Matką moją i braćmi moimi są ci, którzy słuchają słowa Bożego i je wypełniają.",
      "Pewnego dnia Jezus i Jego uczniowie weszli do łodzi, a on rzekł do nich: — Przeprawmy się na drugą stronę jeziora. Odbili zatem od brzegu,",
      "a On w czasie przeprawy zasnął. Wtem na jezioro wpadła nawałnica, tak że fale ich zalewały i znaleźli się w niebezpieczeństwie.",
      "Przystąpiwszy więc zbudzili Go błagając: — Nauczycielu! Nauczycielu! Giniemy! On zaś wstał, rzucił rozkaz wichrowi i wzburzonym wodom, a one uspokoiły się i nastała cisza.",
      "Wtedy powiedział do nich: — Gdzież jest wasza wiara? Oni zaś przestraszeni i zdumieni pytali jeden drugiego: — Kimże On jest, że wiatrom wydaje rozkazy i wodzie, a one są Mu posłuszne?",
      "Dopłynęli do ziemi Gergezeńczyków, która leży naprzeciwko Galilei.",
      "Gdy zaś [Jezus] wysiadał na brzeg, zabiegł Mu drogę jakiś człowiek opętany przez czarty, który pochodził z miasta, ale od dłuższego czasu nie nosił ubrania i nie mieszkał w domu, tylko w grobach.",
      "Gdy zobaczył Jezusa, krzyknął, upadł przed Nim i zawołał donośnym głosem: — Czego chcesz ode mnie, Jezusie, Synu Boga Najwyższego? Błagam cię, nie dręcz mnie.",
      "Nakazał bowiem czartowi, aby wyszedł z tego człowieka, bo od dłuższego czasu miał go w swojej władzy. Skuwano go łańcuchami i zakutego w kajdany pilnowano, on jednak rozrywał więzy, a szatan pędził go na miejsca pustynne.",
      "Jezus zapytał go: — Jak ci na imię? Odpowiedział: — Legion, bo weszło wielu czartów w niego.",
      "Prosiły też one Jezusa, aby im nie kazał iść w przepaść.",
      "Pod górą zaś pasło się tam wielkie stado świń, prosiły Go więc, aby im pozwolił wejść w nie. On im pozwolił,",
      "czarty zaś wyszedłszy z człowieka weszły w świnie, a stado ze stromego brzegu rzuciło się w wodę i zatonęło.",
      "Kiedy pasterze zobaczyli, co się stało, uciekli i opowiedzieli o tym w mieście i po wioskach.",
      "Wyszli więc zobaczyć, co się stało. Przyszli do Jezusa, zauważyli, że człowiek, z którego wyszły czarty, siedział ubrany i zdrowy na umyśle u Jego stóp. Przelękli się więc.",
      "Ci, co widzieli, opowiedzieli im o tym, jak opętany został uwolniony.",
      "Wtedy cała ludność gergezeńskich okolic prosiła Go, aby się oddalił od nich. Byli bowiem przejęci wielkim strachem. On więc wszedł do łodzi i odpływał.",
      "Człowiek zaś, którego opuściły czarty, prosił, aby mógł z Nim przebywać. Oddalił go jednak słowami: —",
      "Wróć do swego domu i opowiadaj, jak wiele uczynił ci Bóg. Odszedł więc i głosił po całym mieście, co Jezus zrobił dla niego.",
      "Gdy Jezus powrócił, przyjęła Go rzesza, gdyż wszyscy czekali na. Niego.",
      "A oto zbliżył się człowiek imieniem Jair, który był przełożonym bóżnicy, upadł do nóg Jezusa i błagał Go, aby wszedł do jego domu,",
      "bo córkę jedyną miał, około dwunastu lat, a ona konała. Gdy zaś On szedł, ludzie tłoczyli się na Niego,",
      "a niewiasta, która od dwunastu lat: cierpiała na krwotok i wydała na lekarzy cały swój majątek, a żaden z nich nie mógł jej wyleczyć,",
      "podeszła z tyłu i dotknęła się brzegu Jego szaty, i w tej chwili krwotok jej ustał.",
      "Jezus zapytał: — Kto mnie dotknął? Gdy zaś wszyscy przeczyli, Piotr rzekł: — Nauczycielu, tłum ludzi Cię otacza i ciśnie się na Ciebie.",
      "Jezus jednak odrzekł: — Ktoś mnie dotknął, uczułem bowiem, że moc wyszła ze mnie.",
      "Niewiasta zaś widząc, że się nie ukryje, z drżeniem przystąpiła, upadła przed Nim i wyznała wobec wszystkich ludzi, dlaczego Go dotknęła i jak w tej chwili została uzdrowiona.",
      "On zaś rzekł do niej: — Córko, wiara twoja cię uzdrowiła. Idź w pokoju.",
      "A gdy jeszcze to mówił, przyszedł ktoś od przełożonego bóżnicy i oznajmił: — Skonała twoja córka, nie trudź już nauczyciela.",
      "Jezus jednak usłyszał to i rzekł do niego: — Nie lękaj się, wierz tylko, a będzie ocalona.",
      "Przyszedł do domu, ale nikomu nie pozwolił wejść za sobą, tylko Piotrowi, Janowi, Jakubowi, ojcu i matce dziewczynki.",
      "Wszyscy płakali i żałowali jej, On jednak powiedział: — Nie płaczcie, bo nie umarła, lecz śpi.",
      "Wyśmiewali się więc z Niego przekonani, że już nie żyje.",
      "On zaś ujął jej rękę i zawołał: — Dziewczynko, wstań!",
      "Powrócił więc jej duch i natychmiast wstała, a On kazał jej dać jeść. Osłupieli jej rodzice,",
      "On zaś polecił im, aby nikomu nie mówili o tym, co się stało."
    ],
    [
      "[Jezus] zwołał Dwunastu i dał im władzę nad wszystkimi czartami i moc leczenia chorób.",
      "Potem posłał ich, aby głosili królestwo Boże i uzdrawiali chorych.",
      "Powiedział też do nich: — Niczego nie bierzcie w drogę — ani laski, ani torby podróżnej, ani chleba, ani pieniędzy, ani też dwóch sukni nie miejcie.",
      "Gdy wejdziecie do jakiego domu, pozostańcie tam aż do swego odejścia.",
      "Gdyby was gdzie nie przyjęli, wyjdźcie z ich miasta i kurz ze swoich stóp strzepnijcie na świadectwo przeciwko nim.",
      "Wyszli więc i chodzili po wioskach, głosili Ewangelię i wszędzie uzdrawiali [chorych].",
      "Herod tetrarcha usłyszał o wszystkim, co się działo. Nie wiedział, co myśleć,",
      "bo jedni mówili, że Jan zmartwychwstał, inni, że się ukazał Eliasz, a jeszcze inni, że jeden z dawnych proroków powstał.",
      "Herod zaś powiedział: — Jana ściąć kazałem; kim zaś jest ten, o którym słyszę takie rzeczy? Pragnął Go zatem zobaczyć.",
      "Apostołowie powrócili i opowiedzieli Jezusowi o tym, co zdziałali. Wtedy wziął ich ze sobą na odosobnione miejsce w okolicy miasta, zwanego Betsaida.",
      "Ludzie jednak dowiedzieli się o tym i poszli za Nim, a On ich przyjął, mówił im o królestwie Bożym i uzdrawiał tych, którzy potrzebowali leczenia.",
      "Dzień się miał ku schyłkowi, przystąpiło więc Dwunastu i powiedziało Mu: — Rozpuść rzeszę, aby poszli do sąsiednich miasteczek i wsi, przenocowali i znaleźli cośkolwiek do jedzenia, jesteśmy bowiem w pustynnej okolicy.",
      "Powiedział jednak do nich: — Dajcie im jeść wy. Oni zaś odpowiedzieli: — Nie mamy więcej jak pięć bochenków chleba i dwie ryby, chyba że pójdziemy i zakupimy chleba dla tych wszystkich ludzi.",
      "Było tam bowiem około pięciu tysięcy mężczyzn. Powiedział do swoich uczniów: — Każcie im usiąść grupami mniej więcej po pięćdziesięciu.",
      "Uczynili więc tak i posadzili wszystkich,",
      "a On wziął pięć bochenków chleba i dwie ryby, spojrzał w niebo, pobłogosławił je, połamał i dawał uczniom, aby rozdawali rzeszy.",
      "Jedli i nasycili się wszyscy, i zebrano [jeszcze] dwanaście koszów resztek chleba, które po nich pozostały.",
      "Gdy się [Jezus] na odosobnionym miejscu modlił, a byli z Nim tylko uczniowie, zapytał ich: — Za kogo mnie ludzie uważają?",
      "Oni Mu odpowiedzieli: — Za Jana Chrzciciela, inni za Eliasza, a jeszcze inni, że jeden z dawnych proroków powstał.",
      "Zapytał ich: — A wy za kogo mnie uważacie? Piotr odpowiedział: — Za Mesjasza Bożego.",
      "On jednak surowo im zakazał, aby nikomu nie mówili o tym,",
      "dodając: — Konieczna to rzecz, żeby Syn Człowieczy wiele wycierpiał, żeby Go odrzucili starsi, arcykapłani i uczeni, żeby został zabity i żeby trzeciego dnia zmartwychwstał.",
      "Do wszystkich zaś powiedział: — Jeżeli kto chce iść za mną, niech się zaprze samego siebie, niech codziennie dźwiga swój krzyż i niech postępuje za mną.",
      "Kto bowiem chciałby życie swoje ocalić, straci je, kto zaś straci życie swoje dla mnie, ten je ocali.",
      "Cóż z tego miałby człowiek, gdyby zdobył cały świat, a siebie by zgubił albo potępił?",
      "Kto bowiem będzie się wstydził mnie i moich nauk, tego Syn Człowieczy będzie się wstydził, gdy przyjdzie w chwale swojej, Ojca i świętych aniołów.",
      "Mówię wam: zaprawdę, niektórzy z tych, co się tu znajdują, nie ujrzą śmierci, zanim nie zobaczą królestwa Bożego.",
      "Mniej więcej osiem dni po tych naukach [Jezus] wziął ze sobą Piotra Jana i Jakuba i wszedł na górę, aby się modlić.",
      "W czasie modlitwy odmienił się wyraz Jego twarzy i szaty Jego stały się lśniąco białe.",
      "Oto dwaj mężowie z Nim rozmawiali, a byli to Mojżesz i Eliasz.",
      "Oni to ukazali się w chwale i mówili o Jego odejściu, które miało się wypełnić w Jeruzalem.",
      "Piotra zaś i tych, którzy z nim byli, ogarnęła wielka senność. Przebudziwszy się, zobaczyli Jego chwałę i dwu mężów, którzy z Nim stali.",
      "W chwili gdy oni chcieli od Niego odejść, Piotr — sam nie wiedząc co mówi — rzekł do Jezusa: — Nauczycielu, dobrze że tu jesteśmy. Rozbijemy trzy namioty: jeden dla Ciebie, jeden dla Mojżesza i jeden dla Eliasza.",
      "A gdy to mówił, powstał obłok i zasłonił ich — oni zaś bali się, gdy obłok ich zakrywał —",
      "i głos dał się słyszeć z obłoku: — Ten jest Synem moim wybranym, Jego słuchajcie.",
      "Gdy głos rozbrzmiewał, Jezus był już tylko sam, a oni milczeli i nikomu nie mówili nic o tym, co widzieli.",
      "Gdy następnego dnia schodzili z góry, wyszedł naprzeciwko Niego wielki tłum;",
      "a oto człowiek z tłumu zawołał: — Nauczycielu, błagam Cię, spojrzyj na mego syna, bo to mój jedynak,",
      "a oto duch go chwyta, tak że nagle krzyczy, i szarpie nim, aż się pieni, a gdy go wymęczy, niechętnie od niego odchodzi.",
      "Prosiłem. Twoich uczniów, aby go wyrzucili, ale nie potrafili.",
      "Jezus na to powiedział: — O pokolenie niewierne i przewrotne, jakże długo mam być z wami i znosić was? Przyprowadź tutaj swego syna.",
      "Gdy on nadchodził, czart jeszcze szarpał nim i rzucał, ale Jezus nakazał duchowi nieczystemu, uzdrowił chłopca i oddał go ojcu.",
      "Wszyscy zaś wpadli w osłupienie nad wielkością Boga. Gdy wszyscy zdumiewali się tym, co [Jezus] czynił, powiedział [On] do swoich uczniów: —",
      "Zachowajcie w pamięci te słowa, Syn Człowieczy bowiem będzie wydany w ręce ludzi.",
      "Oni jednak nie rozumieli tych słów, były dla nich niedostępne, żeby nie pojęli, a nie śmieli Go zapytać o to, co im powiedział.",
      "Powstała w nich też myśl, kto z nich jest większy.",
      "Jezus, który znał ich myśli, wziął dziecko, postawił je obok siebie",
      "i rzekł do nich: — Kto takie dziecko przyjmuje dla mego imienia, ten mnie przyjmuje, a kto mnie przyjmuje, przyjmuje Tego, który mnie posłał. Kto bowiem jest najmniejszy wśród was wszystkich, ten jest wielki.",
      "Wtedy Jan powiedział: — Nauczycielu, spotkaliśmy kogoś, kto w imię Twoje wypędza czarty, i zakazaliśmy mu, gdyż nie chodzi z nami.",
      "Jezus jednak powiedział do niego: — Nie zabraniajcie. Kto przeciwko wam nie występuje, ten jest z wami.",
      "Gdy wypełniły się dni Jego odejścia, niezłomnie postanowił iść do Jeruzalem.",
      "Przed sobą wyprawił posłańców, którzy po drodze wstąpili do wioski samarytańskiej, aby poczynić dla Niego przygotowania.",
      "Nie przyjęto Go jednak, gdyż szedł w stronę Jeruzalem.",
      "Wtedy widząc to uczniowie, Jakub i Jan, powiedzieli: — Panie, chcesz, rozkażemy, aby ogień z nieba spadł i pochłonął ich.",
      "On jednak odwrócił się i zgromił ich,",
      "poszli zatem do innej wioski.",
      "Kiedy szli drogą, jakiś człowiek powiedział do Niego: — Pójdę za Tobą, gdziekolwiek się udasz.",
      "Jezus jednak rzekł do niego: — Lisy mają nory, ptaki, które latają w powietrzu — gniazda, Syn Człowieczy zaś nie ma gdzie głowy położyć.",
      "Powiedział też do innego: — Chodź za mną. On jednak prosił: — Panie, pozwól mi najpierw iść i pochować mego ojca.",
      "Powiedział więc do niego: — Pozostaw umarłym grzebanie ich umarłych, a ty idź i opowiadaj o królestwie Bożym.",
      "Jeszcze inny prosił: — Pójdę z Tobą, Panie, wpierw jednak pozwól mi pożegnać się z domownikami moimi.",
      "Jezus jednakże powiedział do niego: — Kto rękę przykłada do pługa, a ogląda się za siebie, ten nie nadaje się do królestwa Bożego."
    ],
    [
      "Potem zaś wybrał Pan innych, siedemdziesięciu dwóch i posłał ich po dwóch przed sobą do każdego miasta i do każdej miejscowości, gdzie sam miał się udać.",
      "Do nich to powiedział: — Żniwa są wielkie, ale robotników mało. Proście więc Pana żniwa, aby wysłał robotników na swoje żniwa.",
      "Idźcie, oto posyłam was jak baranki pomiędzy wilki.",
      "Nie noście sakiewki ani torby podróżnej, ani sandałów, a nikogo po drodze nie pozdrawiajcie.",
      "Gdy wejdziecie do jakiego domu, najpierw powiedzcie: „Pokój temu domowi”,",
      "a jeżeli tam jest człowiek, który miłuje pokój, spocznie na nim pokój wasz; w przeciwnym zaś razie do was powróci.",
      "W tym samym domu mieszkajcie, a jedzcie i pijcie to, co jest u nich; robotnik bowiem zasługuje na swą zapłatę; nie przenoście się z jednego domu do drugiego.",
      "Gdy wejdziecie do miasta, a przyjmą was, jedzcie to, co wam podadzą,",
      "uzdrawiajcie tam chorych i głoście: „Blisko was jest królestwo Boże”.",
      "Jeżeli jednak przyjdziecie do jakiego miasta, a nie przyjmą was, wyjdźcie na ulice i powiedzcie:",
      "„Nawet kurz, który w waszym mieście osiadł na naszych stopach, strzepujemy na was. Wiedzcie jednak, że blisko jest królestwo Boże”.",
      "Mówię wam, że Sodomie w dniu owym lżej będzie niż temu miastu. —",
      "Biada tobie, Chorazin! Biada tobie Betsaido! Gdyby bowiem w Tyrze i w Sydonie działy się te cuda, które miały miejsce u was, dawno by w worach i popiele pokutę czyniły.",
      "Toteż Tyrowi i Sydonowi lżej będzie na sądzie aniżeli wam.",
      "Ty, Kafarnaum, czy aż pod niebo będziesz wyniesione? Aż do piekła będziesz strącone. —",
      "Kto wam jest posłuszny, ten mnie słucha, a kto wami gardzi, mną gardzi, kto zaś mną gardzi, gardzi Tym, który mnie posłał.",
      "Siedemdziesięciu dwóch powróciło, z radością mówiąc: — Panie, nawet czarty nam się poddają w imię Twoje.",
      "Na to [Jezus] im odpowiedział: — Widziałem szatana, jak spadał z nieba niby błyskawica.",
      "Oto dałem wam moc chodzenia po żmijach i po skorpionach oraz moc nad wszelką nieprzyjacielską potęgą, a zatem nic wam nie zrobi złego.",
      "Jednakże nie radujcie się z tego. że duchy są wam posłuszne, natomiast z tego się weselcie, że imiona wasze zapisane są w niebie.",
      "Wtedy też rozradował się w Duchu Świętym, i powiedział: — Wysławiam Cię, Ojcze, Panie nieba i ziemi, dlatego że zakryłeś to przed mądrymi i uczonymi, a objawiłeś prostaczkom. Tak, Ojcze, bo taka była Twoja wola.",
      "Ojciec mój wszystko mi przekazał, i nikt nie wie, kim jest Syn, tylko sam Ojciec, ani kim jest Ojciec, tylko sam Syn i ten, komu zechce Syn objawić.",
      "Potem zwrócił się do uczniów na osobności i powiedział: — Błogosławione oczy, które patrzą na to, na co wy patrzycie;",
      "mówię wam bowiem, że wielu proroków i królów chciało ujrzeć to, na co wy patrzycie, a nie ujrzeli, i usłyszeć to, co wy słyszycie, a nie usłyszeli.",
      "A oto powstał jakiś prawnik i wystawiając Go na próbę, zapytał: — Nauczycielu, co mam czynić, aby osiągnąć żywot wieczny?",
      "On go zapytał: — A w Prawie co jest napisane? Co czytasz?",
      "On zaś rzekł: — Będziesz miłował Pana Boga swego całym swoim sercem i całą swoją duszą, wszystkimi swoimi siłami i wszystkimi swoimi myślami, a bliźniego swego jak siebie samego.",
      "Powiedział zatem [Jezus] do niego: — Dobrześ odpowiedział. To czyń, a będziesz żył.",
      "On jednak chciał się usprawiedliwić i zapytał Jezusa: — A kto jest moim bliźnim?",
      "Jezus więc zaczął opowiadać: — Pewien człowiek szedł z Jeruzalem do Jerycha i wpadł w ręce zbójców, którzy go ograbili, poranili i pozostawiwszy na pół umarłego, uciekli.",
      "Przypadkiem zaś szedł tą drogą pewien kapłan, a gdy go zobaczył, ominął.",
      "Tak samo i lewita gdy przyszedł na to miejsce, popatrzył na niego i minął.",
      "Pewien zaś Samarytanin, będąc w podróży, natknął się na niego, a kiedy go ujrzał, ulitował się,",
      "podszedł bliżej i opatrzył mu rany, zalewając je oliwą i winem, a potem wsadził go na swoje bydlę, zabrał do gospody i pielęgnował.",
      "Następnego zaś dnia wyjął dwa denary, dał je gospodarzowi i powiedział: „Opiekuj się nim, a jeżeli wydasz coś więcej, ja, gdy będę wracał, oddam tobie”. —",
      "Kto z tych trzech, twoim zdaniem, okazał się bliźnim tego, który wpadł w ręce zbójców?",
      "On odpowiedział: — Ten, który się nad nim ulitował. Jezus powiedział do niego: — Idź, i ty czyń podobnie.",
      "W czasie ich podróży zaszedł On do jakiejś wioski, a pewna niewiasta, imieniem Marta, przyjęła Go do swego domu.",
      "Miała ona siostrę, której było na imię Maria, a która usiadła u stóp Pana i słuchała Jego nauk.",
      "Marta zaś pilnie się krzątała koło różnych posług, aż wreszcie przystąpiła i rzekła: — Panie, czy nie zważasz na to, że siostra mnie samej zostawiła posługiwanie? Powiedz zatem jej, aby mi pomogła.",
      "Pan zaś rzekł do niej: — Marto, Marto, troszczysz się i zabiegasz około wielu rzeczy,",
      "gdy jednego tylko potrzeba. Maria bowiem wybrała dobrą cząstkę, która nie będzie jej odebrana."
    ],
    [
      "Gdy przebywał On w pewnym miejscu na modlitwie i gdy [ją] skończył, jeden z uczniów prosił Go: — Panie! Naucz nas modlić się, tak jak i Jan nauczył swoich uczniów.",
      "Powiedział więc do nich: — Gdy będziecie się modlili, mówcie: — Ojcze! Święć się imię Twoje, przyjdź królestwo Twoje,",
      "chleba naszego powszedniego dawaj nam każdego dnia,",
      "i odpuść nam nasze grzechy, i my bowiem odpuszczamy każdemu winowajcy naszemu, i nie wódź nas na pokuszenie.",
      "Następnie powiedział do nich: — Gdyby kto z was miał przyjaciela i poszedłby do niego o północy, i prosił: „Przyjacielu, użycz mi trzech bochenków chleba,",
      "przyjaciel mój bowiem przybył do mnie z podróży, a nie mam co mu podać”.",
      "A ten zaś z wewnątrz odpowiedziałby mu: „Nie męcz mnie. Już drzwi zamknięte, a ja z dziećmi znajduję się w łóżku; nie mogę wstać i dać ci”.",
      "Mówię wam: jeżeli nie podniesie się i nie da mu dlatego, że jest jego przyjacielem, to dla jego natarczywości wstanie i da mu, ile potrzebuje.",
      "Ja przeto wam mówię: Proście, a będzie wam dane: szukajcie, a znajdziecie; kołaczcie, a otworzą wam.",
      "Każdy bowiem, kto prosi, otrzymuje; kto szuka, znajduje, a temu, kto kołacze, otworzą.",
      "Jeżeli zaś którego z was, ojców, syn poprosi o chleb — ozy kamień mu poda? Albo o rybę — czy zamiast ryby węża mu poda?",
      "Albo jeżeli poprosi o jajko — czy poda mu skorpiona?",
      "Jeżeli więc wy, chociaż źli jesteście, potraficie dobrymi darami raczyć swe dzieci, o ileż bardziej Ojciec, ten z nieba, da Ducha Świętego tym, którzy Go proszą?",
      "Kiedyś wyrzucał czarta [z tego], który był niemy. Gdy zaś czarta wypędził, niemy zaczął mówić, a ludzie się dziwili.",
      "Niektórzy zaś z nich powiedzieli: — Mocą Belzebula, wodza czartowskiego, wyrzuca czarty.",
      "Inni zaś wystawiali Go na próbę i domagali się pd Niego znaku z nieba,",
      "ale On znając ich myśli odparł im: — Każde królestwo wewnątrz skłócone pustoszeje, a dom na dom się wali.",
      "Jeśli więc szatan w niezgodzie jest ze sobą, jakże się ostoi jego panowanie? Mówicie bowiem, że mocą Belzebula wyrzucam czarty.",
      "Jeżeli zaś ja mocą Belzebula wyrzucam czarty, to wasi synowie czyją mocą wyrzucają? Dlatego oni będą waszymi sędziami.",
      "Jeżeli jednak palcem Bożym wyrzucam czarty, to znak, że przyszło do was królestwo Boże.",
      "Gdy mocarz uzbrojony strzeże swego dworu, bezpieczna jest jego majętność,",
      "ale jeśli mocniejszy od niego przyjdzie i zwycięży go, zabierze wszystką jego broń, w której pokładał swe nadzieje, a łupy na nim zdobyte, rozda. —",
      "Kto nie jest ze mną, ten jest przeciwko mnie, a kto nie zbiera ze mną, rozprasza. —",
      "Gdy duch nieczysty wyjdzie z człowieka, błąka się po miejscach pustynnych i szuka wytchnienia. Kiedy go znaleźć nie może, mówi: „Powrócę do domu, z którego wyszedłem”.",
      "Przychodzi i widzi, że jest wymieciony i przyozdobiony.",
      "Wtedy idzie, bierze siedmiu innych czartów, gorszych od siebie, i wchodzą, aby tam zamieszkać, a ostateczna dola tego człowieka staje się gorsza od poprzedniej.",
      "Gdy to mówił, jakaś niewiasta z tłumu głośno ku Niemu zawołała: — Błogosławione łono, które Cię nosiło, i piersi, które ssałeś.",
      "On zaś odpowiedział: — Tym bardziej błogosławieni są ci, którzy słuchają słowa Bożego i zachowują je.",
      "Gdy zaś lud tłumnie się zbierał, [Jezus] zaczął przemawiać: — To pokolenie jest złym pokoleniem. Domaga się znaku, ale żaden znak nie będzie mu dany, prócz znaku Jonasza.",
      "Jak bowiem Jonasz był znakiem dla Niniwitów, tak również będzie Syn Człowieczy dla tego pokolenia.",
      "Królowa Południa powstanie na sądzie przeciwko ludziom tego pokolenia i potępi ich, ona bowiem przybyła z krańców ziemi słuchać mądrości Salomona, a oto tu Ktoś większy niż Salomon.",
      "Mieszkańcy Niniwy powstaną na sądzie przeciwko temu pokoleniu i potępią je, bo pokutowali oni na skutek nauk Jonasza, a oto tu Ktoś większy niż Jonasz. —",
      "Nikt nie zapala świecy, aby ją trzymać w ukryciu albo pod dzieżą, ale na świeczniku, aby ci, co wchodzą, widzieli światło.",
      "Światłością ciała jest twoje oko. Gdy oko twoje jest zdrowe, całe twoje ciało przepojone jest światłem. Jeżeli jednak jest chore, to i twoje ciało zostanie w ciemności.",
      "Uważaj więc, aby światło, które jest w tobie, nie było ciemnością.",
      "Jeżeli więc całe ciało twoje przepojone jest światłem, bez najmniejszej ciemnej cząstki, stanie się całe jaśniejące, jak gdyby światłość blaskiem cię oświeciła.",
      "Kiedy to mówił, [pewien] faryzeusz zaprosił Go do siebie na obiad, poszedł więc i zajął miejsce za stołem.",
      "Faryzeusz wtedy dziwił się, że [Jezus] nie obmył [rąk] przed jedzeniem,",
      "Pan zaś powiedział do niego: — Teraz wy, faryzeusze, czyścicie zewnętrzną stronę kubka i misy, a wasze wnętrze jest pełne zdzierstwa i przewrotności.",
      "Niemądrzy! Czy Ten, co ukształtował zewnętrze, nie uczynił i wnętrza?",
      "Zatem co wewnątrz dajcie na jałmużnę, a wszystko dla was staje się czyste.",
      "Ale biada wam, faryzeusze, bo składacie dziesięciny z mięty, ruty i z każdej [innej] rośliny, a pomijacie sprawiedliwość i miłość Boga. To zaś należało czynić, lecz tamtych nie zaniedbywać.",
      "Biada wam, faryzeusze, bo lubicie honorowe fotele w bóżnicach i pozdrowienia na placach publicznych.",
      "Biada wam, bo jesteście jak groby, których nie widać, a ludzie nie wiedząc chodzą po nich.",
      "Na to rzekł do Niego pewien uczony: — Nauczycielu, gdy wypowiadasz takie słowa, również nam ubliżasz.",
      "On zaś powiedział: — Wam także, uczeni, biada, bo nakładacie na ludzi nieznośne ciężary, a sami nawet jednym palcem brzemion nie dotkniecie.",
      "Biada wam, bo stawiacie grobowce prorokom, których wasi ojcowie pozabijali;",
      "zatem jesteście świadkami i pochwalacie czyny swych ojców: oni bowiem ich pozabijali, a wy stawiacie [im grobowce].",
      "Dlatego też Mądrość Boża postanowiła: „Poślę do nich proroków i apostołów, a oni [niektórych] z nich pomordują i będą ścigali,",
      "ażeby od tego pokolenia można było żądać odpłaty za krew wszystkich proroków, wylaną od stworzenia świata,",
      "od krwi Abla aż do krwi Zachariasza, który zginął pomiędzy ołtarzem a przybytkiem”. Tak mówię wam: Będzie się żądać odpłaty od tego pokolenia.",
      "Biada wam, uczeni bo zabraliście klucz wiedzy, sami nie weszliście, a tym, którzy chcieli wejść, przeszkodziliście.",
      "Gdy [Jezus] stamtąd wychodził, uczeni i faryzeusze, bardzo na Niego gniewni, zaczęli wypytywać o mnóstwo spraw,",
      "czyhając, aby Go uwikłać w tym, co powie."
    ],
    [
      "Tymczasem zebrały się tak olbrzymie rzesze, że jedni drugich deptali. On zaczął najpierw mówić do swoich uczniów: — Strzeżcie się kwasu, to jest obłudy faryzeuszów.",
      "Nie ma bowiem nic zakrytego, co by odsłonięte być nie miało, ani tajemnego czego by się nie miano dowiedzieć.",
      "Dlatego wszystko, co w ciemności mówiliście gdy będzie jasno, usłyszą, a co na ucho szeptaliście w komorach będzie głoszone z tarasów. —",
      "Mówię zaś do was, moich przyjaciół: Nie bójcie się tych, którzy zabijają ciało, a potem już nic gorszego zrobić nie mogą.",
      "Wskażę wam jednak, kogo macie się bać: Bójcie się Tego, który gdy zabije, ma moc wrzucenia do piekła. Tak, mówię wam: Tego się bójcie. —",
      "Czyż pięciu wróbli nie sprzedaje się za dwa asy? A przecież o żadnym z nich Bóg nie zapomina.",
      "Nawet wszystkie włosy na waszej głowie są policzone. Nie obawiajcie się, jesteście więcej warci niż gromada wróbli. —",
      "Przeto mówię wam: Kto mnie wyzna przed ludźmi, do tego Syn Człowieczy przyzna się wobec aniołów Bożych.",
      "Kto zaś się zaprze mnie przed ludźmi, tego się zaprę wobec aniołów Bożych.",
      "Każdy, kto by powiedział coś przeciw Synowi Człowieczemu, otrzyma przebaczenie. Temu jednak, kto by bluźnił przeciwko Duchowi Świętemu, nie będzie przebaczone.",
      "Kiedy was zaprowadzą do bóżnic, przed urzędników i przed władze, nie martwcie się, jak i czym będziecie się bronili albo co powiecie.",
      "Duch Święty bowiem podsunie wam w danej chwili, co macie mówić.",
      "Ktoś z tłumu prosił Go: — Nauczycielu, powiedz mojemu bratu, żeby się podzielił ze mną dziedzictwem.",
      "On tymczasem go zapytał: — Człowiecze, któż mnie ustanowił nad wami sędzią lub rozjemcą?",
      "Powiedział też do nich; — Pilnie się strzeżcie wszelkiej chciwości, niczyje bowiem życie nie zależy od obfitości tego, co posiada.",
      "Następnie opowiedział im przypowieść: — Był pewien bogaty człowiek, któremu ziemia wydała wiele plonu.",
      "Rozważał więc mówiąc sobie: „Co zrobię? Nie mam już gdzie złożyć swych plonów”.",
      "Postanowił też: „Tak zrobię: Zburzę moje spichlerze, a wybuduję większe i w nich zgromadzę wszystko zboże i inne dobra.",
      "Potem powiem sobie: Masz ogromne dobra odłożone na wiele lat: odpoczywaj, jedz, pij i baw się”.",
      "Bóg jednak rzekł do niego: „Głupcze, tej nocy zażądają od ciebie twego życia; czyje będzie to, co przygotowałeś?” —",
      "Tak dzieje się z tym, co sobie gromadzi skarby, a wobec Boga nie jest bogaty.",
      "Potem powiedział do swoich uczniów: — Dlatego mówię wam: Nie troszczcie się o życie wasze, co będziecie jedli, ani o ciało, w co będziecie się ubierali.",
      "Życie bowiem ważniejsze jest niż pokarm, a ciało — niż odzienie.",
      "Przyjrzyjcie się krukom: nie sieją ani nie zbierają, nie mają spiżarni ani spichlerza, a Bóg żywi je. O ileż wy więcej jesteście warci niż ptaki!",
      "Kto zaś z was przemyśliwając mógłby swe życie przedłużyć o chwilę?",
      "Jeżeli więc nawet w najmniejszej rzeczy jesteście bezsilni, to dlaczego o inne [zbytnio] się troszczycie?",
      "Przypatrzcie się liliom: nie przędą ani nie tkają. Mówię wam jednak, iż nawet Salomon w całym swym przepychu nie był tak wystrojony, jak jedna z nich.",
      "Jeśli więc trawę polną, która dziś jest, a jutro idzie na spalenie, Bóg tak przystraja, to o ileż bardziej was, słabej wiary?",
      "Nie pytajcie zatem, co będziecie jedli i co będziecie pili, i niech was nie dręczy niepokój.",
      "O to wszystko zabiegają poganie [tego] świata, Ojciec zaś wasz wie, że wam tego potrzeba.",
      "Raczej szukajcie Jego królestwa, a to będzie wam dodane.",
      "Nie lękaj się, mała gromadko, bo Ojcu waszemu spodobało się dać wam królestwo.",
      "Sprzedajcie to, co posiadacie, i dajcie jałmużnę. Przygotujcie sobie sakiewki, które się nie starzeją, skarb niewyczerpany w niebie, dokąd się złodziej nie zbliża, gdzie mole nie niszczą.",
      "Gdzie bowiem jest skarb wasz, tam też będzie i serce wasze. —",
      "Niech wasze biodra będą przepasane i pochodnie zapalone,",
      "a wy podobni do oczekujących powrotu swego pana z wesela, aby gdy nadejdzie i zakołacze, zaraz mu otworzyć.",
      "Szczęśliwi ci słudzy, których pan, gdy nadejdzie, zastanie na czuwaniu. Zaprawdę mówię wam, przepasze się, każe im zająć miejsca przy stole, a sam będzie chodził i im usługiwał.",
      "Chociaż przyjdzie w czasie drugiej albo nawet trzeciej straży, i zastanie ich czuwających, szczęśliwi oni. —",
      "Wiecie przecież, że gdyby pan domu wiedział, o której godzinie przyjdzie złodziej, nie pozwoliłby mu się włamać do swego domu.",
      "Wy też bądźcie gotowi, bo o godzinie, której się nie spodziewacie, Syn Człowieczy przyjdzie.",
      "Piotr zapytał: — Panie, czy do nas tylko odnosisz to porównanie, czy też do wszystkich?",
      "Pan zaś odpowiedział: — Kto jest tym wiernym i roztropnym zarządcą, którego pan postawi nad swoją służbą, aby im rozdawał żywność w odpowiednim czasie?",
      "Szczęśliwy ów sługa, którego powracający pan zastanie, gdy to właśnie czyni.",
      "Zaprawdę mówię wami: ustanowi go zarządcą całego majątku.",
      "Jeżeli jednak ów sługa powie sobie w sercu: „Pan mój zwleka z przyjazdem”, i zacznie bić sługi i służebnice, jeść, pić i upijać się,",
      "to pan owego sługi przyjdzie w dniu, którego się on nie spodziewa, i o godzinie, której się nie domyśla, surowo go ukarze i przeznaczy mu los niewiernych. —",
      "Ten sługa, który zna wolę swego pana, ale nie stara się ani nie czyni według jego życzenia, wielką chłostę otrzyma;",
      "ten zaś, który nie wiedząc, uczynił coś zasługującego na karę, otrzyma mniejszą chłostę. Od tego, kto wiele otrzymał, wiele się będzie wymagało, a komu zlecono dużo, tym więcej też od niego zażądają. —",
      "Przyszedłem rzucić ogień na ziemię, i czegoż chcę, jak nie tego tylko, aby zapłonął?",
      "Mam też przyjąć chrzest, i jakiż znoszę ból, zanim się on dokona.",
      "Czy jesteście zdania, że przyszedłem ziemi dać pokój? Mówię wam: nie, raczej rozłam.",
      "Odtąd bowiem będzie rozdzielonych pięcioro w jednym domu, troje przeciw dwojgu i dwoje przeciw trojgu.",
      "Powstaną: ojciec przeciwko synowi, a syn przeciwko ojcu, matka przeciw córce, a córka przeciw matce, teściowa przeciw synowej, a synowa przeciw teściowej.",
      "Mówił także do ludu: — Gdy zobaczycie chmurę ukazującą się na zachodzie, zaraz mówicie, że idzie deszcz, i tak jest rzeczywiście,",
      "a gdy poczujecie wiatr od południa, mówicie, że będzie gorąco, i sprawdza się.",
      "Obłudnicy! Znaki na ziemi i na niebie umiecie rozpoznawać, a czasu tego nie potraficie zrozumieć?",
      "Dlaczego sami z siebie nie wydajecie słusznego osądu? —",
      "Gdy bowiem idziesz ze swoim przeciwnikiem do przełożonego, staraj się w drodze dojść z nim do zgody, ażeby cię nie oskarżył przed sędzią, sędzia bowiem oddałby cię dozorcy, a dozorca wtrącił do więzienia.",
      "Mówię ci, nie wyszedłbyś stamtąd, dopóki nie oddałbyś ostatniego grosza."
    ],
    [
      "W tym też czasie przyszli do Niego jacyś ludzie i donieśli Mu o Galilejczykach, których krew zmieszał Piłat z krwią ofiar przez nich składanych.",
      "[Jezus] im odpowiedział: — Czy uważacie, że ci Galilejczycy byli większymi grzesznikami niż wszyscy inni mieszkańcy Galilei, dlatego że musieli to wycierpieć?",
      "Zapewniam was: bynajmniej, ale jeżeli nie będziecie pokutowali, wszyscy podobnie zginiecie.",
      "Albo czy sądzicie, że owych osiemnastu, na których zwaliła się wieża w Siloe i zabiła ich, było winnych bardziej niż wszyscy inni ludzie, mieszkańcy Jeruzalem?",
      "Zapewniam was: bynajmniej, ale jeżeli nie będziecie pokutowali, wszyscy podobnie zginiecie.",
      "Opowiedział też im tę przypowieść: — Ktoś miał w swej winnicy zasadzone drzewo figowe i przyszedł poszukać na nim owocu, ale nie znalazł.",
      "Powiedział więc do ogrodnika: „Już od trzech lat przychodzę i szukam owocu na tej fidze i nie znajduję. Wytnij ją, po co jeszcze ziemię próżno zajmuje?”",
      "Lecz on mu odparł: „Panie, zostaw ją jeszcze na ten rok, abym ją okopał i obłożył nawozem,",
      "a może wyda owoc; jeśli zaś nie, w przyszłym roku ją wytniesz”.",
      "Pewnego szabatu nauczał w jednej z bóżnic,",
      "a była [tam] niewiasta, która od osiemnastu lat chorowała, tak że była pochylona i wcale nie mogła się wyprostować.",
      "Kiedy ją Jezus zobaczył, przywołał do siebie i rzekł: — Niewiasto, jesteś wolna od swej niemocy.",
      "Włożył też na nią ręce, a ona się natychmiast wyprostowała i wychwalała Boga.",
      "Przełożony zaś bóżnicy oburzony tym, że Jezus w szabat uzdrowił, powiedział do ludu: — Jest sześć dni przeznaczonych do pracy; w te dni więc przychodźcie się leczyć, a nie w szabat.",
      "Pan mu odpowiedział: — Obłudnicy! Czy każdy z was nie odwiązuje w szabat swego wołu, albo osła od żłobu i nie prowadzi, aby go napoić?",
      "Czy tę córkę Abrahama, którą szatan oto osiemnaście lat temu związał, nie należało od więzów uwolnić w dzień szabatu?",
      "Na te słowa zawstydzili się wszyscy Jego przeciwnicy, a cały lud radował się ze wszystkich dokonywanych przez Niego cudów.",
      "Przemówił więc: — Do czego jest podobne królestwo Boże? Z czym mogę je porównać?",
      "Podobne jest do ziarnka gorczycy, które wziął człowiek i wysiał w swoim ogrodzie, a ono wyrosło i stało się drzewem, tak że ptaki, które latają w powietrzu, gnieździły się na jego gałęziach.",
      "Potem znowu powiedział: — Do czego przyrównam królestwo Boże?",
      "Podobne jest do kwasu, który wzięła niewiasta i zaczyniła nim trzy miary mąki, aż się wszystko zakwasiło.",
      "Potem przemierzał miasta i wioski i w nich nauczał, a kroki swe kierował w stronę Jeruzalem.",
      "Ktoś Go zapytał: — Panie, czy tylko niewielu ludzi będzie zbawionych? On zaś powiedział do nich: —",
      "Usiłujcie wejść przez ciasne drzwi, bo wielu, mówię wam, będzie chciało wejść, a nie będą mogli.",
      "Kiedy pan domu się podniesie i zamknie drzwi, wtedy pozostaniecie na dworze i będziecie kołatali do drzwi i prosili: „Panie! Otwórz nam”. On zaś odpowie wam: „Nie znam was. Skąd jesteście?”",
      "Wówczas zaczniecie mówić: „Jadaliśmy w twojej obecności i pijaliśmy, a na naszych ulicach nauczałeś”.",
      "On jednak powie: „Mówię wam, nie wiem, skąd jesteście. Odstąpcie ode mnie wszyscy, którzyście źle postępowali.",
      "Tam będzie płacz i zgrzytanie zębami, gdy zobaczycie Abrahama, Izaaka i Jakuba, i wszystkich proroków w królestwie Bożym, a samych siebie odrzuconych na zewnątrz.",
      "Przyjdą zaś ze wschodu i zachodu, z północy i południa i zajmą miejsca w królestwie Bożym”. —",
      "Tak oto: Są ostatni, którzy będą pierwszymi, i są pierwsi, którzy będą ostatnimi.",
      "W tej właśnie chwili przystąpili do Niego jacyś faryzeusze i ostrzegali: — Wyjdź stąd, odejdź, bo Herod ma zamiar Cię zgładzić.",
      "On im odpowiedział: — Idźcie i powiedzcie temu lisowi: Oto wyrzucam czarty i uzdrawiam dziś i jutro, a zakończę dnia trzeciego.",
      "Jednakże trzeba, abym dziś, jutro i pojutrze był w drodze, bo prorok nie może umrzeć poza Jerozolimą! —",
      "Jeruzalem, Jeruzalem, które mordujesz proroków i kamienujesz tych, których do ciebie posłano! Ileż razy chciałem zgromadzić twoje dzieci, jak ptak swe pisklęta pod skrzydła, a nie chcieliście.",
      "Oto dom wasz pozostanie dla was [pusty]. A mówię wam: nie będziecie mnie widzieli, aż [przyjdzie chwila, gdy] powiecie: „Błogosławiony, który idzie w imię Pańskie”."
    ],
    [
      "Gdy w szabat udał się [Jezus] na ucztę do domu jednego z wybitnych faryzeuszów, oni Go śledzili.",
      "A oto stanął przed Nim pewien człowiek chory na wodną puchlinę.",
      "Wówczas zapytał uczonych i faryzeuszów: — Czy wolno w szabat uzdrawiać, czy nie?",
      "Oni jednak milczeli, dotknął więc go, uzdrowił i odprawił.",
      "Ich zaś zapytał: — Któż z was, jeżeli jego syn albo wół wpadnie do cysterny, nie wyciągnie go od razu w dzień szabatu?",
      "Nie mogli Mu na to odpowiedzieć.",
      "Opowiedział też zaproszonym przypowieść, gdy spostrzegł, jak ubiegają się o pierwsze miejsca. Mówił do nich: —",
      "Gdy cię kto zaprosi na ucztę weselną, nie zajmuj pierwszego miejsca, bo może być zaproszony ktoś godniejszy od ciebie.",
      "Skoro przyjdzie ten, kto ciebie i jego zaprosił, i powie ci: „Ustąp temu miejsca”, wtedy będzie ci wstyd zająć miejsce ostatnie.",
      "Natomiast kiedy cię zaproszą, idź i zajmij miejsce ostatnie. Wówczas gdy przyjdzie ten, kto cię zaprosił, powie ci: „Przyjacielu, posuń się wyżej”. Wtedy dostąpisz zaszczytu przed wszystkimi biesiadnikami.",
      "Każdy bowiem, kto się wywyższa, będzie poniżony, a kto się poniża, będzie wywyższony.",
      "Powiedział też do tego, który Go zaprosił: — Kiedy wydajesz obiad albo wieczerzę, nie zapraszaj swoich przyjaciół, braci, krewnych ani bogatych sąsiadów, aby i oni nie zaprosili cię nawzajem, i w ten sposób ci się nie odpłacili.",
      "Natomiast kiedy urządzasz przyjęcie, zaproś ubogich, kaleki, kulawych i ślepych,",
      "a będziesz szczęśliwy, bo nie będą mogli ci się odwdzięczyć. Otrzymasz za to nagrodę przy zmartwychwstaniu sprawiedliwych.",
      "Gdy to usłyszał jeden z zaproszonych, powiedział do Niego: — Szczęśliwy ten, kto będzie brał udział w uczcie królestwa Bożego.",
      "On zaś mu opowiedział: — Pewien człowiek urządził wielką ucztę i zaprosił wielu,",
      "a potem, gdy nadeszła pora uczty, wysłał swego sługę, aby powiedział do zaproszonych: „Przybywajcie, bo już jest gotowa”.",
      "Jednakże wszyscy jednomyślnie zaczęli się wymawiać. Pierwszy powiedział do niego: „Kupiłem pole i muszę koniecznie pójść je zobaczyć; proszę cię, uważaj mnie za wytłumaczonego”.",
      "Drugi zaś powiedział: „Kupiłem pięć par wołów i idę je wypróbować; proszę cię, uważaj mnie za wytłumaczonego”.",
      "Jeszcze inny rzekł: „Żonę pojąłem i dlatego nie mogę przyjść”.",
      "Sługa powrócił i doniósł o tym panu. Wtedy rozgniewany pan polecił słudze: „Wyjdź co prędzej na ulice i uliczki miejskie i przyprowadź tutaj ubogich, a nawet kaleki, ślepych i kulawych”.",
      "Sługa oznajmił: „Panie, stało się, jak rozkazałeś, a jeszcze jest miejsce”.",
      "Wtedy pan powiedział do sługi: „Wyjdź na drogi i między opłotki i przymuszaj do wejścia, aby się napełnił mój dom.",
      "Mówię wam bowiem, że żaden, z tamtych zaproszonych nie zakosztuje mojej uczty”.",
      "Wielkie tłumy szły z Nim, a On zwrócił się i przemówił do nich: —",
      "Jeżeli kto przychodzi do mnie, a swojego ojca i matki, i żony, i dzieci, i braci, i sióstr, a nawet swojego życia nie miłuje mniej niż mnie, nie może być moim uczniem.",
      "Kto nie dźwiga swego krzyża i nie idzie za mną, nie może być moim uczniem. —",
      "Kto z was, chcąc zbudować wieżę, wpierw nie siądzie i nie obliczy wydatków, czy będzie miał na [jej] wykończenie?",
      "Gdyby bowiem położył fundament i nie miał za co dokończyć, wszyscy, którzy by na to patrzyli, zaczęliby się z niego wyśmiewać",
      "mówiąc: Ten człowiek zaczął budować, a nie może dokończyć.",
      "Albo czy król, który chce wyruszyć na wojnę przeciw innemu królowi, nie siądzie wpierw i nie zastanowi się, czy jest w stanie z dziesięcioma tysiącami stawić czoło temu, kto z dwudziestoma tysiącami idzie przeciwko niemu?",
      "Jeżeli zaś nie, wysyła posłów, gdy tamten jest jeszcze daleko, i prosi o zawarcie pokoju.",
      "Tak samo więc żaden z was, jeżeli nie wyrzeknie się wszystkiego, co posiada, nie może być moim uczniem. —",
      "Dobra jest sól, ale czymże by ją zaprawić, jeśliby się zepsuła?",
      "Ani dla ziemi, ani do nawozu nie byłaby przydatna; wyrzuciłoby się ją. Kto ma uszy do słuchania, niechaj słucha."
    ],
    [
      "Przychodzili do Niego wszyscy celnicy i grzesznicy, aby Go słuchać,",
      "faryzeusze zaś i uczeni z niechęcią mówili między sobą: — On przyjmuje grzeszników i jada z nimi.",
      "Opowiedział więc im tę przypowieść: —",
      "Któż spośród was mając sto owiec, gdy zgubi jedną z nich, nie pozostawi dziewięćdziesięciu dziewięciu na pustkowiu i nie pójdzie za zbłąkaną, aż ją znajdzie?",
      "A kiedy znajdzie, z radości kładzie na ramiona,",
      "wraca do domu, zaprasza przyjaciół i sąsiadów i mówi do nich: „Cieszcie się ze mną, bo znalazłem moją zabłąkaną owieczkę”.",
      "Mówię wam: Większa w niebie radość będzie z powodu pokuty jednego grzesznika niż z dziewięćdziesięciu dziewięciu sprawiedliwych, którzy nie potrzebują pokuty. —",
      "Albo jakaż niewiasta, która ma dziesięć drachm, a zgubi jedną, nie zapali świecy, nie zamiecie mieszkania i nie będzie pilnie szukała, aż [ją] znajdzie?",
      "A kiedy znajdzie, zaprasza przyjaciółki i sąsiadki i mówi: „Cieszcie się ze mną, bo znalazłam drachmę, którą zgubiłam”.",
      "Mówię wam: Tak samo cieszą się aniołowie Boży z pokuty jednego grzesznika.",
      "Powiedział również: — Pewien człowiek miał dwóch synów.",
      "Młodszy z nich powiedział do ojca: „Ojcze, daj mi część majątku, która na mnie przypada”. On przeto podzielił mienie pomiędzy nich.",
      "Po niewielu dniach młodszy syn zabrał wszystko i powędrował do dalekiej krainy, a tam roztrwonił swój majątek żyjąc rozrzutnie.",
      "Gdy zaś wszystko wydał, nastał straszny głód w tym kraju, a on zaczął cierpieć nędzę.",
      "Poszedł więc na służbę do jednego z mieszkańców owej krainy, a ten posłał go na swoje pola, żeby pasł świnie.",
      "Tam chciał się nasycić strąkami, które jadały świnie, ale nikt mu nie dawał.",
      "Wówczas się zastanowił i tak powiedział: „Tylu najemników mojego ojca ma chleba pod dostatkiem, a ja tutaj ginę z głodu.",
      "Wstanę, pójdę do ojca i powiem mu: Ojcze zgrzeszyłem przeciwko niebu i względem ciebie.",
      "Już nie jestem godzien nazywać się twoim synem. Uczyń mnie jednym ze swych najemników”.",
      "Potem wstał i udał się do swego ojca. Gdy był jeszcze daleko, ojciec go zobaczył, wzruszony pobiegł, rzucił mu się na szyję i ucałował go.",
      "Syn zaś powiedział do niego: „Ojcze, zgrzeszyłem przeciwko niebu i względem ciebie. Już nie jestem godzien nazywać się twoim synem”.",
      "Ojciec jednak polecił swoim sługom: „Prędko przynieście najpiękniejszą szatę i ubierzcie go, i na palec włóżcie mu sygnet, a sandały na nogi.",
      "Przyprowadźcie też cielę, to wykarmione, zabijcie je, sprawimy ucztę i będziemy się bawili,",
      "bo ten syn mój był umarły, a ożył, był stracony, a odnalazł się”. Zaczęli się więc bawić.",
      "Starszy zaś jego syn był w polu. Gdy wracał i był blisko domu, usłyszał muzykę i tańce,",
      "zawołał więc jednego ze służących i dowiadywał się, co to znaczy.",
      "Ten zaś odpowiedział: „Wrócił twój brat, a ojciec twój kazał zabić cielę, to wykarmione, bo go zdrowego odzyskał”.",
      "Rozgniewał się więc i nie chciał wejść, ojciec zaś wyszedł i prosił go.",
      "Wtedy rzekł on ojcu: „Oto od tylu lat ci służę i nigdy polecenia twojego nie przekroczyłem, ale nigdy mi nawet koźlęcia nie dałeś, abym się zabawił ze swymi przyjaciółmi;",
      "lecz skoro wrócił ten syn twój, który zmarnował twój majątek z nierządnicami, kazałeś zabić dla niego wykarmione cielę”.",
      "On zaś mu odparł: „Synu, ty zawsze jesteś ze mną i wszystko moje do ciebie należy,",
      "a bawić się i cieszyć trzeba, bo ten brat twój był umarły, a ożył, i stracony, a odnalazł się”."
    ],
    [
      "Do uczniów też powiedział: — Pewien zamożny człowiek miał rządcę, którego oskarżono o to, że trwonił jego majątek.",
      "Zawołał go więc i powiedział: „Cóż słyszę o tobie? Zdaj rachunki z twego zarządu, już bowiem nie będziesz mógł zarządzać”.",
      "Rządca powiedział sobie: „Co pocznę, skoro pan odbiera mi zarząd? Kopać nie mam sił, a żebrać się wstydzę.",
      "Wiem, co zrobię, aby mnie przyjęli do swych domów, gdy zostanę odsunięty od zarządu”.",
      "Wzywał więc z osobna każdego z dłużników swego pana. Pierwszego zapytał: „Ile jesteś winien mojemu panu?”",
      "Ten odparł: „Sto baryłek oliwy”. Na to rzekł mu: „Weź swój zapis, siadaj i zaraz pisz: pięćdziesiąt”.",
      "Potem zapytał drugiego: „A ty ile jesteś winien?” Ten odparł: „Sto miar pszenicy”. Mówi mu: „Weź swój zapis i napisz osiemdziesiąt”. —",
      "Pan pochwalił niesprawiedliwego rządcę za to, że roztropnie postąpił. Synowie bowiem tego świata w stosunkach z ludźmi podobnymi do nich są roztropniejsi niż synowie światłości. —",
      "Ja zaś mówię wam: Zyskujcie sobie przyjaciół niegodziwą mamoną, aby przyjęto was do wiecznych przybytków, gdy wam jej zabraknie. —",
      "Kto w drobnej rzeczy jest wierny, ten w wielkiej również będzie wierny, a kto w drobnej rzeczy jest nieuczciwy, ten w wielkiej także będzie nieuczciwy.",
      "Jeżeli więc w zarządzaniu niegodziwą mamoną nie okazaliście się wierni, kto wam powierzy rzeczywiste dobra?",
      "Jeżeli nie okazaliście się wierni w zarządzaniu cudzą rzeczą, kto wam da waszą [własność]? —",
      "Żaden sługa nie może dwom panom służyć, bo albo jednego będzie nienawidził, a drugiego będzie miłował, albo też jednego trzymać się będzie, a drugim wzgardzi. Nie możecie służyć Bogu i mamonie.",
      "Słuchali tego wszystkiego faryzeusze, którzy byli skąpcami, i szydzili z Niego.",
      "Powiedział więc do nich: — Wy udajecie sprawiedliwych wobec ludzi, Bóg jednak zna wasze serca. To bowiem, co w człowieku jest wyniosłe, w obliczu Boga jest obrzydliwe. —",
      "Prawo i prorocy aż do Jana; od tego czasu głosi się Dobrą Nowinę o królestwie Bożym, i każdy usilnie stara się do niego dostać. —",
      "Łatwiej zaś niebu i ziemi przeminąć, niż jednej kresce Prawa stracić swe znaczenie. —",
      "Każdy, kto się rozwodzi ze swoją żoną, a bierze sobie inną, cudzołoży; a kto rozwiedzioną z mężem bierze, cudzołoży. —",
      "Był pewien bogaty człowiek, który się ubierał w purpurę i bisior; codziennie urządzał wspaniałą zabawę.",
      "U bramy zaś leżał żebrak, imieniem Łazarz, okryty wrzodami,",
      "i pragnął zaspokoić głód tym, co schodziło ze stołu bogacza, lecz tylko psy przychodziły i lizały jego wrzody.",
      "Umarł żebrak, i aniołowie zanieśli go na łono Abrahama. Umarł też bogacz i został pochowany.",
      "Będąc zaś w piekle na mękach podniósł swe oczy i z daleka zobaczył Abrahama i Łazarza na jego łonie.",
      "Zawołał więc: „Ojcze Abrahamie, zmiłuj się nade mną i poślij Łazarza, aby umoczył koniec palca w wodzie i zwilżył mi język, bo cierpię męki w tym ogniu”.",
      "Abraham zaś odpowiedział: „Synu, przypomnij sobie, że ty za życia otrzymałeś swoje dobra, a Łazarz przeciwnie — zło; teraz on tu doznaje szczęścia, a ty cierpisz.",
      "Poza tym pomiędzy nami a wami rozciąga się wielka przepaść, aby ci, którzy by nawet chcieli, nie mogli się stąd do was przedostać, a tym bardziej stamtąd — do nas”.",
      "Powiedział wtedy:”Proszę cię więc, ojcze, abyś go posłał do domu mego ojca.",
      "Mam bowiem pięciu braci — niech ich upomni, aby i oni nie dostali się na to miejsce męki”.",
      "Rzekł do niego Abraham: „Mają Mojżesza i proroków, niech ich słuchają”.",
      "On zaś powiedział: „Nie, ojcze Abrahamie, ale jeżeli ktoś z umarłych pójdzie do nich, będą pokutowali”.",
      "Odpowiedział mu jednak: „Jeżeli Mojżesza ani proroków nie słuchają, to choćby nawet powstał ktoś z umarłych, nie uwierzą”."
    ],
    [
      "Do uczniów swoich zaś [Jezus] powiedział: — Niepodobna, żeby nie miały przyjść zgorszenia, biada jednak temu, przez którego przyjdą;",
      "lepiej byłoby dla niego, gdyby kamień młyński przywieszono mu u szyi i wrzucono w morze, niżby miał zgorszyć z tych maleńkich jedno.",
      "Uważajcie na siebie. — Jeżeli zawini twój brat, upomnij go, a jeżeli żałuje, przebacz mu.",
      "Nawet gdyby siedem razy na dzień zawinił przeciwko tobie i siedem razy zwracał się do ciebie ze słowem: żałuję — przebacz mu.",
      "Apostołowie prosili Pana: — Dodaj nam wiary.",
      "Pan zaś powiedział: — Gdybyście mieli wiarę taką jak ziarenko gorczycy, moglibyście rzec do tej morwy: „Wyjdź z korzeniami i zacznij rosnąć w morzu”, a byłaby wam posłuszna. —",
      "Kto z was mając sługę zajętego przy orce lub na pastwisku, powie mu po jego powrocie z pola: „Choć i zajmij zaraz miejsce przy stole”?",
      "Czy raczej mu nie rozkaże: „Przygotuj mi wieczerzę, przepasz się, i będziesz mi usługiwał, aż się najem i napiję, a ty potem będziesz jadł i pił”?",
      "Czy dziękuje słudze za to, że wypełnił zlecenie?",
      "Tak samo i wy, gdy wykonacie wszystkie zlecenia, mówcie: „Jesteśmy nieużytecznymi sługami: co powinniśmy wykonać, wykonaliśmy”.",
      "Kiedy odbywał swą podróż do Jeruzalem, przechodził pomiędzy Samarią a Galileą.",
      "Gdy wchodził do pewnej wioski, dziesięciu trędowatych mężczyzn wyszło naprzeciwko Niego; stanęli oni z daleka",
      "i zawołali donośnym głosem: — Jezusie! Nauczycielu! Zmiłuj się nad nami!",
      "On spojrzał na nich i powiedział: — Idźcie i pokażcie się kapłanom. W czasie drogi zostali oczyszczeni.",
      "Jeden zaś z nich widząc, że jest uzdrowiony, wrócił się i wielkim głosem chwalił Boga,",
      "a padłszy na twarz u Jego stóp dziękował Mu. Był to Samarytanin.",
      "Jezus zaś zapytał: — Czyż nie dziesięciu zostało oczyszczonych? Gdzie więc jest dziewięciu?",
      "Nie wrócili się, by oddać Bogu chwałę, tylko ten cudzoziemiec?",
      "Do niego zaś rzekł: — Wstań i idź, wiara twoja cię uzdrowiła.",
      "Zapytany zaś przez faryzeuszów: — Kiedy przyjdzie królestwo Boże? odparł im: — Królestwo Boże przyjdzie niepostrzeżenie;",
      "nie będą mówili: „Oto tu”, albo: „tam”. Oto bowiem królestwo Boże jest wewnątrz was.",
      "Do uczniów zaś powiedział: — Przyjdą dni, kiedy będziecie pragnęli zobaczyć chociaż jeden dzień Syna Człowieczego, a nie ujrzycie.",
      "Będą wam mówili: „oto tu”, albo: „oto tam”. Nie idźcie tam i nie szukajcie.",
      "Jak bowiem błyskawica rozświetli niebo od jednego krańca aż po drugi, tak będzie z Synem Człowieczym w Jego dniu.",
      "Wpierw jednak musi On wiele wycierpieć i być odrzucony przez to pokolenie.",
      "Jak było za dni Noego, tak będzie za dni Syna Człowieczego:",
      "jedli, pili, żenili się i za mąż się wydawały aż do dnia, w którym Noe wszedł do arki; i przyszedł potop, i wytracił wszystkich.",
      "Podobnie było w czasach Lota: jedli, pili, kupowali, sprzedawali, sadzili, budowali,",
      "jednakże w dniu, w którym Lot wyszedł z Sodomy, spadł z nieba deszcz ognia i siarki i zniweczył wszystkich.",
      "Tak samo będzie w dniu, w którym objawi się Syn Człowieczy. —",
      "W tym dniu kto będzie na tarasie, a jego rzeczy w mieszkaniu, niech nie schodzi, by je zabrać; kto na polu, tak samo niech nie wraca.",
      "Przypomnijcie sobie żonę Lota.",
      "Kto usiłuje zachować swoje życie, ten je straci, a kto by je stracił, zachowa.",
      "Mówię wam: Owej nocy dwóch będzie na jednym posłaniu: jeden będzie zabrany, a drugi pozostawiony;",
      "dwie będą mełły razem: jedna będzie zabrana, a druga pozostawiona.",
      "[-]",
      "Zapytali Go: — Gdzie, Panie? On im odpowiedział: — Gdzie leży ciało, tam się zlatują także i sępy."
    ],
    [
      "Opowiedział im też przypowieść o tym, że trzeba się zawsze modlić, a nie ustawać.",
      "Mówił: — W pewnym mieście był sędzia, który się Boga nie bał, a z ludźmi się nie liczył.",
      "W owym mieście żyła też wdowa, która przychodziła do niego i prosiła: „Obroń mnie przed moim przeciwnikiem”.",
      "On pewien czas nie chciał, potem jednak pomyślał: „Ani Boga się nie boję, ani z ludźmi się nie liczę,",
      "ale ta wdowa tak mi się naprzykrza, że wezmę ją w obronę, zanim mnie w końcu nie zadręczy swoim uporem”.",
      "Powiedział zaś Pan: — Słuchajcie, co ten niesprawiedliwy sędzia mówi.",
      "A czyż Bóg nie weźmie w obronę swych wybranych, którzy się modlą do Niego dniem i nocą, i czyż będzie zwlekał z ich sprawami?",
      "Mówię wam, że się ujmie za nimi prędko. Ale kiedy Syn Człowieczy przyjdzie, czy znajdzie wiarę na ziemi?",
      "Tę też przypowieść opowiedział tym, co byli przeświadczeni, że są sprawiedliwi, a innymi pogardzali: —",
      "Dwóch ludzi weszło do świątyni na modlitwę, jeden faryzeusz, a drugi celnik.",
      "Faryzeusz stanął i tak się w swej duszy modlił: „Boże, dziękuję Ci, że nie jestem jak inni ludzie: złodzieje, niesprawiedliwi, cudzołożnicy albo jak ten celnik.",
      "Poszczę dwa razy tygodniowo i składam dziesięciny ze wszystkiego, co nabywam”.",
      "Celnik zaś stanął z daleka i nawet oczu nie śmiał podnieść ku niebu, lecz bił się w piersi i mówił: „Boże, bądź miłościw mnie grzesznemu”. —",
      "Mówię wam: Ten odszedł usprawiedliwiony do domu, a nie tamten, bo każdy, kto się wywyższa, będzie poniżony, a kto się poniża, będzie wywyższony.",
      "Przynosili do Niego nawet niemowlęta, aby się ich dotknął, a uczniowie widząc to, zabraniali im.",
      "Jezus jednak przywołał je słowami: — Pozwólcie dzieciom przychodzić do mnie; nie zabraniajcie im, do takich bowiem należy królestwo Boże.",
      "Zaprawdę powiadam wam: kto nie przyjmie królestwa Bożego jak dziecko, ten nie wejdzie do niego.",
      "Zapytał Go pewien przełożony: — Dobry nauczycielu, co mam czynić, abym żywot wieczny odziedziczył?",
      "Jezus mu odpowiedział: — Dlaczego nazywasz mnie dobrym? Nikt nie jest dobry, tylko sam Bóg.",
      "Przykazania znasz: Nie cudzołóż, nie zabijaj, nie kradnij, nie mów fałszywego świadectwa, czcij ojca swego i matkę.",
      "On zaś odrzekł: — Tego wszystkiego przestrzegałem od młodości.",
      "Jezus usłyszawszy to powiedział: — Jednego ci jeszcze brakuje: Wszystko, co posiadasz, sprzedaj i rozdaj ubogim, a będziesz miał skarb w niebie. Potem przyjdź i chodź za mną.",
      "Gdy zaś to usłyszał, mocno się zasmucił, bo był bardzo bogaty.",
      "Jezus zaś popatrzył na niego i odezwał się: — Jakże trudno tym, co mają bogactwa, wejść do królestwa Bożego.",
      "Łatwiej bowiem przedostanie się wielbłąd przez ucho igielne, niż wejdzie bogacz do królestwa Bożego.",
      "Ci, którzy to słyszeli, pytali: — Kto zatem zdoła się zbawić?",
      "On zaś wyjaśnił: — Co niemożliwe u ludzi, możliwe jest u Boga.",
      "Piotr zaś zwrócił się do Niego: — Oto my opuściliśmy to, cośmy posiadali, i poszliśmy za Tobą.",
      "On zaś im odpowiedział: — Zaprawdę mówię wam: Nie ma takiego, kto by opuścił dom albo żonę, albo braci, albo rodziców, albo dzieci dla królestwa Bożego,",
      "a nie otrzymałby [już] w tym życiu daleko więcej, w przyszłym zaś — żywota wiecznego.",
      "Wziął ze sobą Dwunastu i powiedział do nich: — Oto idziemy do Jeruzalem, aby się wypełniło wszystko, co prorocy napisali o Synu Człowieczym.",
      "Będzie wydany poganom i wyśmiany, i zelżony, i opluty;",
      "ubiczują Go i zamordują, ale trzeciego dnia zmartwychwstanie.",
      "Oni jednak nic z tego nie rozumieli; słowa te stanowiły dla nich tajemnicę; nie pojęli tego, co do nich mówiono.",
      "Gdy się zbliżał do Jerycha, pewien niewidomy, który siedział przy drodze i żebrał,",
      "usłyszał, że tłum przechodzi, i zapytał, co to znaczy.",
      "Powiedzieli mu: — Jezus z Nazaretu przechodzi.",
      "Wtedy zaczął wołać: — Jezusie! Synu Dawida! Zmiłuj się nade mną!",
      "Ci, którzy szli na przedzie, nalegali nań, aby zamilkł, on jednak jeszcze głośniej wołał: — Synu Dawida! Zmiłuj się nade mną!",
      "Jezus zaś zatrzymał się i kazał go przyprowadzić do siebie. Kiedy się zbliżył, zapytał go: —",
      "Go chcesz, abym ci uczynił? On zaś błagał: — Panie, abym przejrzał.",
      "Rzekł mu na to Jezus: — Przejrzyj, wiara twoja cię uzdrowiła.",
      "Od razu też przejrzał i szedł za Nim wysławiając Boga, a wszystek lud widząc to, także wychwalał Boga."
    ],
    [
      "Wszedłszy przechodził przez Jerycho.",
      "A oto człowiek imieniem Zacheusz, przełożony celników i bogacz,",
      "starał się zobaczyć, który to jest Jezus; nie mógł jednak z powodu tłumu, gdyż był małego wzrostu.",
      "Wybiegł więc naprzód i wszedł na sykomorę, aby Go zobaczyć, tamtędy bowiem miał przechodzić.",
      "Gdy Jezus przyszedł na to miejsce, podniósł oczy i rzekł do niego: — Zacheuszu, zejdź prędko, dzisiaj bowiem muszę się zatrzymać w twym domu.",
      "Zszedł więc prędko i przyjął Go z radością,",
      "wszyscy zaś widząc to mówili z niechęcią między sobą: — Do grzesznego człowieka poszedł w gościnę.",
      "Zacheusz zaś stanął i rzekł do Pana: — Oto połowę majątku, Panie, rozdaję ubogim, a jeżeli kogo w czym skrzywdziłem, daję cztery razy więcej.",
      "Jezus zaś do niego powiedział: — Dzisiaj zbawienie stało się udziałem tego domu, gdyż i on jest także synem Abrahama.",
      "Syn Człowieczy bowiem przyszedł szukać i zbawiać to, co zginęło.",
      "Ponieważ słuchali tego, przemówił jeszcze w przypowieści. Jeruzalem bowiem było blisko, a im się zdawało, że wtedy właśnie ukaże się królestwo Boże. Mówił więc: —",
      "Pewien człowiek szlachetnego roku udał się do dalekiej krainy, aby pozyskać tron królewski, a potem wrócić.",
      "Zwołał więc dziesięciu swoich sług, dał im dziesięć min i powiedział: „Zarabiajcie aż do mego powrotu”.",
      "Ale jego współobywatele nienawidzili go, wysłali więc za nim poselstwo z oświadczeniem: „Nie chcemy, aby on panował nad nami”.",
      "Gdy po uzyskaniu królewskiego tronu powrócił, polecił wezwać do siebie sługi, którym dał pieniądze, aby się dowiedzieć, ile który zarobił.",
      "Stanął więc pierwszy i rzekł: „Panie, mina twoja przysporzyła dziesięć min”.",
      "Pochwalił go więc: „Dobrze, wierny sługo, ponieważ byłeś sumienny w małej rzeczy, miej władzę nad dziesięciu miastami”.",
      "Przyszedł też drugi ze słowami: „Mina twoja, panie, zyskała pięć min”.",
      "Do niego również powiedział: „Ty miej zatem władzę nad pięciu miastami”.",
      "Jeszcze inny przyszedł i powiedział: „Panie, oto twoja mina. Przechowałem ją w chustce.",
      "Obawiałem się ciebie, bo jesteś srogim człowiekiem; zabierasz, czego nie położyłeś, i żniesz, czego nie zasiałeś”.",
      "Odpowiedział mu: „Według twych własnych słów cię osądzę, zły sługo. Wiedziałeś, że jestem srogim człowiekiem i że zabieram, czego nie położyłem, a żnę, czego nie zasiałem,",
      "dlaczego więc nie dałeś moich pieniędzy do banku? ja po powrocie odebrałbym je z procentem”.",
      "Wtedy powiedział do obecnych: „Weźcie od niego minę i dajcie temu, co ma dziesięć”.",
      "Powiedzieli więc do niego: „Panie, ma [przecież] dziesięć min”.",
      "Mówię wam: Każdemu, kto ma, jeszcze dodadzą, a temu, kto nie ma, zabiorą nawet to, co ma.",
      "Wrogów zaś moich, tych, którzy nie chcieli, abym nad nimi panował, przyprowadźcie tutaj i wytraćcie ich na moich oczach.",
      "Po tych słowach poszedł dalej drogą do Jerozolimy.",
      "Kiedy był blisko Betfage i Betanii, na górze zwanej Oliwną, posłał dwóch uczniów",
      "z poleceniem: — Idźcie do wioski, która jest przed wami, a gdy będziecie do niej wchodzili, zobaczycie uwiązane oślę; nikt na nim jeszcze nie siedział; odwiążcie je i przyprowadźcie.",
      "A jeżeliby was kto zapytał, dlaczego odwiązujecie, tak odpowiedzcie: „Panu jest potrzebne”.",
      "Wysłańcy zaś poszli i znaleźli tak, jak im powiedziano.",
      "Gdy Odwiązywali oślę, zapytali ich właściciele: — Dlaczego odwiązujecie oślę?",
      "Odpowiedzieli: — Panu jest potrzebne.",
      "Przyprowadzili je więc do Jezusa, nakryli swymi płaszczami i posadzili Go na nim.",
      "Gdy jechał, rozkładali swe płaszcze na drodze,",
      "a gdy przybliżył się do stoku Góry Oliwnej, cała rzesza uczniów wielkim głosem zaczęła wychwalać Boga za wszystkie cuda, jakie widziała.",
      "Wołali: — Błogosławiony Król, który idzie w imię Pańskie! — Na niebie pokój i chwiała na wysokościach!",
      "Niektórzy faryzeusze z tłumu zwrócili się do Niego: — Nauczycielu, nakaż swoimi uczniom milczenie. —",
      "Odparł: — Mówię wam, jeśliby oni milczeli, kamienie wołać będą.",
      "Kiedy był już blisko, spojrzał na miasto, zapłakał nad nim",
      "i przemówił: — Gdybyś w dniu tym poznało i ty, co ku pokojowi prowadzi, teraz jednak jest to zakryte przed twymi oczami.",
      "Przyjdą bowiem na ciebie dni, gdy nieprzyjaciele otoczą cię wałem, obiegną cię i ścisną ze wszystkich stron,",
      "Zmiażdżą ciebie i twoje dzieci, a [w tobie] nie pozostawią kamienia na kamieniu, dlatego żeś nie poznało czasu swego nawiedzenia.",
      "Skoro wszedł do świątyni, począł wypędzać sprzedających [w niej].",
      "Mówił do nich: — Napisano: „Dom mój będzie domem modlitwy”, wy zaś zrobiliście z niego zbójecką jaskinię.",
      "Codziennie też nauczał w świątyni. Arcykapłani zaś i uczeni oraz przywódcy ludu szukali sposobności, aby Go zgładzić.",
      "Nie wiedzieli jednak, co Mu zrobić, bo cały lud słuchał Go z zachwytem."
    ],
    [
      "Pewnego dnia, gdy nauczał lud w świątyni i głosił Ewangelię, stanęli przed Nim arcykapłani, uczeni i starsi",
      "i zapytali Go: — Powiedz nam, jaką władzą to czynisz, albo kim jest ten, co Ci dał taką władzę?",
      "Odparł im: — Ja także was o coś zapytam. Powiedźcie mi:",
      "Czy chrzest Janowy pochodził z nieba czy od ludzi?",
      "Oni jednak naradzali się między sobą, mówiąc: — Jeżeli powiemy „z nieba”, to zapyta: „dlaczego nie uwierzyliście mu?”,",
      "a jeżeli powiemy „od ludzi”, to lud nas ukamienuje, gdyż jest przekonany, że Jan był prorokiem.",
      "Odpowiedzieli więc, że nie wiedzą, skąd.",
      "Na to rzekł im Jezus: — To i ja wam nie powiem, jaką władzą to czynię.",
      "Ludowi zaś zaczął opowiadać taką przypowieść: — Pewien człowiek zasadził winnicę, wydzierżawił ją ogrodnikom i oddalił się na dłuższy czas.",
      "We właściwym czasie posłał sługę do dzierżawców, aby mu oddali jego część z plonów winnicy. Jednakże dzierżawcy pobili go i odprawili z niczym.",
      "Posłał jeszcze drugiego sługę, lecz oni także go pobili, znieważyli i odesłali z niczym.",
      "Posłał jeszcze trzeciego, a oni i tego poranili i wyrzucili.",
      "Powiedział wtedy pan winnicy: „Co począć? Wyślę syna mojego umiłowanego, chyba go uszanują”.",
      "Gdy jednak dzierżawcy go ujrzeli, zaczęli się naradzać między sobą, mówiąc: „Ten jest dziedzicem, zabijmy go, a dziedzictwo będzie nasze”.",
      "Wyprowadzili go poza winnicę i zamordowali. Co zatem zrobi z nimi właściciel winnicy?",
      "Przyjdzie, owych dzierżawców wytraci, a winnicę odda innym. Na te słowa zawołali: — Oby do tego nie doszło.",
      "On zaś utkwił w nich oczy i powiedział: — Cóż więc znaczy to, co napisano: „Głaz odrzucony przez budowniczych stał się kamieniem węgielnym”?",
      "Każdy, kto upadnie na ten głaz, roztrzaska się, a na kogo on się zwali, tego zmiażdży.",
      "Uczeni i arcykapłani chcieli od razu Go pochwycić, ale obawiali się ludzi. Zrozumieli bowiem, że o nich mówił w tej przypowieści.",
      "Śledzili [Go] jednak i posłali szpiegów, którzy udawali sprawiedliwych, aby Go chwycić za słowo i wydać w ręce dzierżącego zwierzchnią władzę prokuratora.",
      "Zapytali Go więc: — Nauczycielu, wiemy, że dobrze mówisz ucząc i że nie zważasz na względy, ale drogi Bożej nauczasz zgodnie z prawdą.",
      "Czy należy płacić podatek cesarzowi czy nie?",
      "On przejrzał ich podstęp i powiedział do nich: —",
      "Pokażcie mi denara, czyj ma on wizerunek i napis? Oni zaś odrzekli: — Cesarza.",
      "Powiedział wtedy do nich: — A zatem, co jest cesarskiego, oddajcie cesarzowi, a co Bożego — Bogu.",
      "Nie mogli Go wobec ludu chwycić za słowo, zdumieni więc Jego odpowiedzią, zamilkli.",
      "Niektórzy saduceusze, którzy zaprzeczali zmartwychwstaniu, przystąpili i zapytali Go",
      "tymi słowami: — Nauczycielu, Mojżesz nam nakazał: „Jeżeli umrze czyjś brat, który był żonaty, ale bezdzietny, niech jego brat [żyjący] weźmie wdowę po nim i niech spłodzi potomstwo swemu bratu”.",
      "Tymczasem było siedmiu braci; pierwszy ożenił się i umarł bezdzietny;",
      "drugi",
      "i trzeci ją pojął za żonę i tak kolejno aż siódmy, bo nie zostawiwszy dziecka, umierali.",
      "Wreszcie zmarła owa kobieta.",
      "Którego więc po zmartwychwstaniu będzie żoną ta kobieta? Siedmiu bowiem miało ją za żonę.",
      "Jezus im odpowiedział: — Dzieci tego świata żenią się i wychodzą za mąż,",
      "ale ci, którzy będą uznani za godnych tamtego świata i powstania z umarłych, nie będą się żenić ani wychodzić za mąż.",
      "Nie będą też już mogli umrzeć, bo upodobnią się do aniołów, a będą dziećmi Bożymi jako uczestnicy zmartwychwstania. —",
      "Wszak Mojżesz wspomniał, że umarli zmartwychwstaną, bo mówiąc o krzaku nazywa Pana Bogiem Abrahama i Bogiem Izaaka, i Bogiem Jakuba,",
      "Bóg zaś nie jest [Bogiem] umarłych, ale żywych. Wszyscy bowiem dla Niego żyją.",
      "Niektórzy zaś z uczonych rzekli na to: — Nauczycielu, dobrze powiedziałeś.",
      "Bo już o nic nie śmieli Go pytać.",
      "Zapytał ich jeszcze: — Jak można twierdzić, że Mesjasz jest synem Dawida?",
      "Wszak sam Dawid pisze w Księdze Psalmów: — Rzekł Pan do Pana mego: „Siądź po prawicy mojej,",
      "aż położę nieprzyjaciół twoich jako podnóżek pod twoje stopy”. —",
      "Dawid więc nazywa Go Panem, jakże tedy może być jego synem?",
      "Gdy wszystek lud słuchał, On rzekł do swoich uczniów: —",
      "Strzeżcie się uczonych, którzy się chętnie przechadzają we wspaniałych szatach, lubią pozdrowienia na placach publicznych, honorowe fotele w bóżnicach i pierwsze miejsca na ucztach,",
      "którzy pod pretekstem długich modlitw objadają domy wdów; ci sroższy wyrok otrzymają."
    ],
    [
      "Podniósł oczy i patrzył, jak bogaci ludzie wrzucali do skarbony ofiary.",
      "Zauważył też, jak pewna biedna wdowa wrzuciła tam dwa grosze,",
      "i odezwał się: — Zaprawdę mówię wam, ta biedna wdowa wrzuciła więcej niż wszyscy.",
      "Oni bowiem z tego, co im zbywało, dawali na ofiarę Bogu, ona przy całej swojej nędzy dała wszystko, co miała na swoje utrzymanie.",
      "Gdy niektórzy mówili, że świątynię zdobią piękne kamienie i wotywne dary, powiedział: —",
      "Przyjdą dni, gdy z tego, na co patrzycie, nie zostanie kamień na kamieniu, który by nie był zwalony.",
      "Pytali Go więc: — Nauczycielu, kiedy się to stanie i jaki będzie znak, że to ma nastąpić?",
      "Odpowiedział: — Uważajcie, aby was w błąd nie wprowadzono, wielu bowiem przyjdzie pod moim imieniem, i będą mówili: „Ja jestem” i „Nadszedł czas”. Nie chodźcie za nimi.",
      "Kiedy zaś usłyszycie o wojnach i powstaniach, nie obawiajcie się, to bowiem wpierw stać się musi, koniec jednak nie nastąpi od razu.",
      "Wtedy przepowiadał im: — Powstanie naród przeciwko narodowi, a królestwo przeciwko królestwu,",
      "będą wielkie trzęsienia ziemi, a miejscami zaraza i głód, na niebie będą się ukazywały straszne i wielkie znaki.",
      "Przed nadejściem tego wszystkiego pochwycą was i będą prześladowali, wydadzą was do bóżnic i do więzień, będą was włóczyli przed królów i przed namiestników z powodu mego imienia.",
      "To jednak będzie dla was sposobnością do złożenia świadectwa.",
      "Postanówcie sobie w sercach nie przygotowywać wcześniej obrony.",
      "Ja bowiem dam wam wymowę i mądrość, jakim nie będą mogli sprostać ani się sprzeciwić wszyscy wasi nieprzyjaciele.",
      "Będą was zdradzali nawet rodzice i bracia, i krewni, i przyjaciele, a niektórych z was do śmierci doprowadzą.",
      "Wszyscy będą was nienawidzili z powodu mego imienia,",
      "ale włos z waszej głowy nie spadnie.",
      "Przez niezachwianą wytrwałość zdobędziecie dla siebie życie.",
      "Gdy zobaczycie, że wojska zaczynają otaczać Jeruzalem, wiedzcie, że jej zburzenie jest bliskie.",
      "Wtedy ci, którzy będą w Judei, niech uciekają w góry, a kto w mieście, niech z niego uchodzi, a kto na wsi, mech do niego nie wchodzi,",
      "bo będą to dni zemsty, aby dokonało się to wszystko, co było napisane.",
      "Biada brzemiennym i karmiącym w owym czasie, spadnie bowiem wielkie uciemiężenie na ziemię, a gniew [zawiśnie] nad tym ludem.",
      "Ci zginą od miecza, tamci pójdą w niewolę do wszystkich narodów. Jeruzalem będą deptać poganie, aż czas ich się dopełni.",
      "Będą znaki na słońcu, księżycu i gwiazdach, a narody na ziemi trwogą zdjęte, drżeć będą przed szumem odmętów morskich.",
      "Ludzie będą mdleć ze strachu i oczekiwania tego, co ma przyjść na ziemię, a moce niebios zostaną poruszone.",
      "Wtedy zobaczą Syna Człowieczego przychodzącego w obłoku z potęgą i majestatem wielkim.",
      "Gdy się to dziać zacznie, nabierzcie ducha i podnieście głowy, bo bliskie jest wasze wybawienie.",
      "Przytoczył im też porównanie: — Spójrzcie na figę i na inne drzewa.",
      "Kiedy widzicie, że już wypuszczają pączki, wiecie, że już się zbliża lato.",
      "Tak samo wy, kiedy zauważycie, że to się zaczyna, bądźcie przekonani, że blisko jest królestwo Boże.",
      "Zaprawdę mówię wam: Nie przeminie to pokolenie, aż się wszystko spełni.",
      "Niebo i ziemia przeminą, ale słowa moje nie przeminą.",
      "Zważcie na siebie, aby serca wasze nie stały się ociężałe z nietrzeźwości, ani tym bardziej z opilstwa, trosk życia i aby nie spadł na was ów dzień znienacka,",
      "jak potrzask. Przyjdzie on bowiem na wszystkich, którzy mieszkają na powierzchni ziemi.",
      "Czuwajcie więc i módlcie się nieustannie, abyście zdołali uniknąć tego wszystkiego, co się ma stać, i mogli stanąć wobec Syna Człowieczego.",
      "Za dnia nauczał w świątyni, a potem odchodził i noce spędzał na górze zwanej Oliwną,",
      "lud zaś już od wczesnego rana czekał w świątyni, aby Go słuchać."
    ],
    [
      "Zbliżało się Święto Przaśników, zwane Paschą.",
      "Arcykapłani i uczeni naradzali się, jak by Go stracić, obawiali się jednak ludu.",
      "Szatan wszedł w Judasza, zwanego Iskariotą, który był jednym z Dwunastu.",
      "Poszedł więc naradzić się z arcykapłanami i dowódcami straży, jak im Go wydać.",
      "Oni się ucieszyli i zgodzili dać mu pieniądze.",
      "Przyobiecał im więc i szukał sposobności, aby Go wydać wtedy, gdy nie będzie tłumu.",
      "Nadszedł dzień Przaśników, w którym należało zabić paschalnego baranka.",
      "[Jezus] posłał więc Piotra i Jana z poleceniem: — Idźcie i przygotujcie nam wieczerzę paschalną, abyśmy mogli ją spożyć.",
      "Oni zapytali Go: — Gdzie chcesz, abyśmy ją przygotowali?",
      "On odrzekł im: — Oto kiedy będziecie wchodzili do miasta, spotkacie męża niosącego dzban wody. Idźcie za nim do domu, do którego wejdzie,",
      "i powiedzcie jego właścicielowi: „Nauczyciel pyta: Gdzie jest izba, w której mógłbym spożyć wieczerzę paschalną razem z moimi uczniami?”",
      "On wam wskaże wieczernik przestronny i zaścielony, tam przygotujcie.",
      "Oni poszli, znaleźli tak, jak im powiedział, i przygotowali wieczerzę paschalną.",
      "Gdy nadeszła godzina, zajął miejsce za stołem, a Apostołowie z Nim.",
      "Wtedy powiedział do nich: — Gorąco pragnąłem tę paschalną wieczerzę spożyć z wami, zanim będę cierpiał.",
      "Mówię wam bowiem: Nie będę już jej spożywał, aż się spełni w królestwie Bożym.",
      "Potem wziął kielich, dziękował Bogu i powiedział: — Weźcie go i podzielcie między siebie.",
      "Mówię wam bowiem: Od tej chwili nie będę pił z owocu winnego szczepu, aż przyjdzie królestwo Boże.",
      "Następnie wziąwszy chleb, dziękował Bogu, połamał [go] i podał im mówiąc: — To jest Ciało moje, które się za was wyda. To czyńcie na moją pamiątkę.",
      "Tak samo [wziął] kielich po wieczerzy mówiąc: — Ten Kielich to nowe przymierze we krwi mojej, która się za was przeleje.",
      "Ale oto ręka tego, który mnie zdradza, jest ze mną na stole.",
      "Syn Człowieczy idzie zgodnie z tym, co Mu zostało polecone, ale biada temu człowiekowi, który Go zdradza.",
      "Oni zaczęli pytać siebie wzajemnie, który z nich miałby to uczynić.",
      "Powstał też spór pomiędzy nimi, kto z nich powinien uchodzić za większego.",
      "Rzekł wtedy do nich: — Ci, którzy panują nad narodami i dzierżą nad nimi władzę, mienią się ich dobrodziejami.",
      "Wy zaś nie tak [postępujcie], ale największy wśród was niech się stanie, jakby był najmłodszy, a przełożony jak ten, co usługuje.",
      "Któż zatem jest większy: czy ten, kto jest za stołem, czy ten, kto usługuje? Czyż nie ten, kto jest za stołem? Ja jednak jestem wśród was jak sługa.",
      "Wyście wytrwali przy mnie w przeciwnościach,",
      "ja więc przekazuję wam królestwo, jak mnie przekazał je Ojciec;",
      "abyście w moim królestwie jedli i pili przy stole, abyście zasiedli na tronach i sądzili dwanaście pokoleń izraelskich.",
      "Szymonie, Szymonie, oto szatan domagał się, żeby was przesiać jak pszenicę,",
      "ale ja modliłem się za ciebie, aby nie osłabła twoja wiara, a ty w przyszłości, kiedy się nawrócisz, utwierdzaj swoich braci.",
      "On odparł: — Panie, z Tobą jestem gotów iść do więzienia, a nawet i na śmierć.",
      "Jezus mu zapowiedział: — Mówię ci, Piotrze, dzisiaj, zanim zaczną piać koguty, trzy razy się zaprzesz, że mnie nie znasz.",
      "Potem ich zapytał: — Gdy posłałem was bez sakiewki, torby podróżnej i bez sandałów, czy wówczas zabrakło wam czego? Odpowiedzieli: — Niczego.",
      "Mówił zatem do nich: — Ale teraz kto ma sakiewkę, niech ją zabierze; tak samo i torbę podróżną; a kto nie ma, niech sprzeda swój płaszcz i kupi miecz.",
      "Mówię wam bowiem, że muszą się spełnić na mnie te słowa: „Został zaliczony do złoczyńców”. To bowiem, co mnie dotyczy, zbliża się ku końcowi.",
      "Wskazali Mu: — Panie, oto tu są dwa miecze. On jednak powiedział im: — Wystarczy.",
      "Potem wyszedł i według zwyczaju udał się na Górę Oliwną, uczniowie zaś szli za Nim.",
      "Gdy był już na miejscu, powiedział do nich: — Módlcie się, abyście nie wpadli w pokusę.",
      "Sam zaś się oddalił od nich mniej więcej na rzut kamienia, upadł na kolana i modlił się",
      "słowami: — Ojcze, jeżeli chcesz, oddal ten kielich ode mnie, jednak nie moja wola, ale Twoja niech się stanie.",
      "Wtedy ukazał Mu się anioł z nieba i umacniał Go,",
      "a On pogrążony w udręce jeszcze goręcej się modlił. I wystąpił na Nim pot podobny do kropel krwi, które spływały na ziemię.",
      "Potem wstał od modlitwy, poszedł do uczniów i znalazł ich śpiących ze smutku.",
      "Powiedział wtedy do nich: — Czemu śpicie? Wstańcie i módlcie się, abyście nie wpadli w pokusę.",
      "Gdy to jeszcze mówił, oto [nadszedł] motłoch, a ten, którego nazywano Judaszem, jeden z Dwunastu, szedł na jego czele. Zbliżył się do Jezusa, aby Go ucałować.",
      "Jezus zaś zapytał go: — Judaszu, czy pocałunkiem nie zdradzasz Syna Człowieczego?",
      "Ci, co z Nim byli i widzieli, na co się zanosi, pytali: — Panie, czy mamy uderzyć mieczem?",
      "Jeden z nich nawet uderzył sługę arcykapłana i odciął mu prawe ucho.",
      "Lecz Jezus zawołał: — Przestańcie! Dosyć! I dotknąwszy jego ucha uzdrowił go.",
      "Potem zwrócił się Jezus do tych, którzy przyszli po Niego, arcykapłanów, dowódców straży świątynnej i starszych: — Jak na zbója wyszliście z mieczami i kijami.",
      "Codziennie z wami przebywałem w świątyni, a nie podnieśliście swych rąk na mnie, ale to jest wasza godzina i panowanie ciemności.",
      "Wtedy Go pojmali, uprowadzili i przywiedli do pałacu arcykapłana. Piotr zaś szedł za Nim z daleka.",
      "Gdy rozniecili ognisko na środku podwórza i zasiedli wokoło niego, Piotr siadł między nimi.",
      "Zobaczyła go jednak jakaś służąca, gdy siedział przy ogniu, przyjrzała się mu uważnie i oznajmiła: — On też był razem z Nim.",
      "Ale on zaprzeczył: — Nie znam Go, niewiasto.",
      "Krótko potem ktoś inny go zobaczył i powiedział: — Ty też jesteś jednym z nich. Piotr zaś odrzekł: — Człowiecze, nie jestem.",
      "Po upływie mniej więcej godziny ktoś inny uporczywie twierdził: — Rzeczywiście, on także był z: Nim, bo nawet jest Galilejczykiem.",
      "Piotr wszakże zaparł się: — Człowiecze, nie wiem, co mówisz. Wtedy gdy to jeszcze mówił, zapiał kogut,",
      "Pan zaś odwrócił się i spojrzał na Piotra. Piotr uprzytomnił sobie słowa Pana, gdy Ten mu zapowiedział: „Dzisiaj, zanim zaczną piać koguty, zaprzesz się mnie trzy razy”,",
      "wyszedł stamtąd i gorzko zapłakał.",
      "Tymczasem ludzie, którzy strzegli Jezusa, bili Go i urągali Mu;",
      "zakrywali Mu twarz i drwiąco pytali: — Prorokuj, kto Cię uderzył?",
      "I wiele innych bluźnierstw wypowiadali przeciwko Niemu.",
      "Gdy już nastał dzień, zebrali się starsi ludu, arcykapłani oraz uczeni, i przywiedziono Go przed ich Radę.",
      "Zapytali: — Czy ty jesteś Mesjaszem? Powiedz nam. Rzekł im: — Jeżeli wam powiem, nie uwierzycie,",
      "a jeżeli zapytam, nie odpowiecie.",
      "Niebawem jednak Syn Człowieczy zasiądzie po prawicy Wszechmocy Bożej.",
      "Wtedy zawołali wszyscy: — Więc ty jesteś Synem Bożym? On zaś im odpowiedział: — Tak, jak mówicie. Ja jestem Nim.",
      "Zawołali wówczas: — Czyż potrzeba nam jeszcze świadków? Sami przecież słyszeliście z Jego ust."
    ],
    [
      "Wtedy wszyscy zgromadzeni powstali i zawiedli Go do Piłata;",
      "a tam zaczęli Go tak oskarżać: — Przekonaliśmy się, że on buntuje nasz naród, że zabrania płacić cesarzowi podatki i głosi, że jest Mesjaszem, królem.",
      "Piłat Go zapytał: — Czy ty jesteś królem żydowskim? Odpowiedział mu: — Sam mówisz.",
      "Przeto Piłat rzekł do arcykapłanów i ludu: — Żadnej winy nie znajduję w tym człowieku.",
      "Ale oni nalegali mówiąc: — Podburza lud, bo naucza w całej Judei, od Galilei, gdzie rozpoczął, aż dotąd.",
      "Kiedy to usłyszał Piłat, zapytał, czy ten człowiek jest Galilejczykiem,",
      "a gdy się dowiedział, że jest spod władzy Heroda, posłał Go do Heroda, który w tym czasie również przebywał w Jerozolimie.",
      "Herod zaś, zobaczywszy Jezusa, ucieszył się bardzo, od dłuższego bowiem czasu pragnął Go ujrzeć, gdyż wiele o Nim słyszał i spodziewał się, że zobaczy jakiś znak przez Niego zdziałany.",
      "Zadawał Mu wiele pytań, ale On na żadne nie odpowiadał.",
      "Arcykapłani zaś i uczeni stali i gwałtownie Go oskarżali.",
      "Wtenczas wzgardził Nim Herod wraz ze swoją strażą, a na urągowisko ubrał Go w lśniąco białą szatę i odesłał do Piłata.",
      "Od tego też dnia Herod i Piłat zostali przyjaciółmi, przedtem bowiem żyli ze sobą w nieprzyjaźni.",
      "Piłat natomiast wezwał arcykapłanów, członków Sanhedrynu oraz lud",
      "i powiedział do nich: — Sprowadziliście mi tego człowieka [pod zarzutem], że buntuje lud, a oto ja wobec was przesłuchałem Go i nie znalazłem w tym człowieku nic z tego, o co Go oskarżacie.",
      "A nawet i Herod, bo odesłał Go do nas. Zatem nie uczynił On nic takiego, co by na śmierć zasługiwało.",
      "Ubiczuję Go więc i uwolnię.",
      "Z okazji Świąt był obowiązany obdarzyć kogoś wolnością.",
      "Wtedy wszyscy razem poczęli krzyczeć: — Strać tego, a wypuść nam Barabasza.",
      "Tego to za jakieś rozruchy wzniecone w mieście i za mord wtrącono do więzienia.",
      "Piłat ponownie przemówił do nich, chcąc uwolnić Jezusa,",
      "ale oni odpowiedzieli krzykiem: — Ukrzyżuj! Ukrzyżuj Go!",
      "Po raz trzeci więc odezwał się do nich: — Ale co złego On uczynił? Wszak nic w Nim nie znalazłem, co by na śmierć zasługiwało, ubiczuję Go więc, a potem uwolnię.",
      "Oni jednak podnieśli ogromną wrzawę i domagali się, by Go ukrzyżować, a krzyki ich potężniały.",
      "Wtedy Piłat zadecydował, że stanie się zgodnie z ich żądaniem;",
      "obdarzył więc wolnością tego, którego za rozruchy i za mord wtrącono do więzienia i o którego się dopominali; Jezusa zaś wydał ich woli.",
      "Gdy Go wyprowadzili, zatrzymali niejakiego Szymona z Cyreny, który wracał z pola, i włożyli na niego krzyż, aby go niósł za Jezusem.",
      "Za Nim szła wielka rzesza ludu i niewiasty, które nad Nim płakały i lamentowały.",
      "Jezus odwrócił się do nich i powiedział: — Córki jerozolimskie, nie płaczcie nade mną, raczej same nad sobą płaczcie i nad swoimi dziećmi.",
      "Nadchodzą bowiem dni, w których powiedzą: „Szczęśliwe niepłodne łona, które nie rodziły, i piersi, które nie karmiły”.",
      "Wtedy zaczną wołać do gór: „Padnijcie na nas”, a do pagórków: „Przykryjcie nas”,",
      "bo jeżeli z zielonym drzewem to czynią, co będzie z suchym?",
      "Razem zaś z Nim prowadzono też dwóch innych, [lecz] złoczyńców, na stracenie.",
      "Gdy przybyli na miejsce zwane Trupią Głową, ukrzyżowali Go tam, a także złoczyńców, jednego po prawej, a drugiego po lewej [Jego] stronie.",
      "Jezus zaś modlił się: — Ojcze, odpuść im, bo nie wiedzą, co czynią. Potem dzieląc się Jego szatami, rzucili los.",
      "Lud stał i przyglądał się, przełożeni zaś urągali Mu: — Innym niósł ratunek, niech [teraz] sam siebie ratuje, jeżeli jest Mesjaszem, wybrańcem Boga.",
      "Natrząsali się też z Niego żołnierze: podchodzili, podawali Mu ocet",
      "i mówili: — Jeżeli ty jesteś królem żydowskim, ratuj sam siebie.",
      "Był także nad Nim napis po grecku, łacinie i po hebrajsku: To król żydowski.",
      "Jeden z ukrzyżowanych złoczyńców bluźnił przeciwko Niemu: — Czyż ty nie jesteś Mesjaszem? Ratuj sam siebie i nas.",
      "Ale drugi skarcił go i powiedział: — To ty jeszcze się nawet Boga nie lękasz, choć cię spotyka ta sama kara?",
      "Co do nas, to sprawiedliwie [zostaliśmy ukarani], odbieramy bowiem słuszną zapłatę za to, cośmy czynili, ale On nic złego nie uczynił.",
      "Prosił też: — Jezu, przypomnij sobie o mnie, kiedy wejdziesz do swego królestwa.",
      "On zapewnił go: — Zaprawdę mówię ci: dziś ze mną będziesz w raju.",
      "Była już mniej więcej godzina szósta, gdy całą ziemię spowiły ciemności aż do godziny dziewiątej.",
      "Słońce się zaćmiło, a zasłona w przybytku rozdarła się przez środek.",
      "Wtedy Jezus zawołał wielkim głosem: — Ojcze, w Twoje ręce oddaję mego ducha. Gdy to wymówił oddał ducha.",
      "Setnik zaś widząc, co się stało, oddał cześć Bogu w słowach: — Rzeczywiście, ten człowiek był sprawiedliwy.",
      "A tłumy, które się zgromadziły dla widowiska, ujrzawszy co się stało, wracały bijąc się w piersi.",
      "Z dala zaś stali wszyscy Jego znajomi, a także niewiasty, które razem z Nim przyszły z Galilei, które patrzyły na to.",
      "A oto był tam mąż prawy i sprawiedliwy, imieniem Józef, członek Rady.",
      "Nie wyraził on zgody ani na wyrok, ani na ich uczynki. [Pochodził] z miasta judzkiego Arymatei i oczekiwał królestwa Bożego.",
      "Ten udał się do Piłata i prosił o ciało Jezusa;",
      "zdjął je [z krzyża], owinął w prześcieradło i złożył w grobie wykutym [w skale], w którym jeszcze nikogo nie pochowano.",
      "Był to dzień Przygotowania i szabat się zbliżał.",
      "Niewiasty, które Mu towarzyszyły i szły za Nim z Galilei, obejrzały grób i w jaki sposób zostało złożone Jego ciało.",
      "Potem wróciły i przygotowały wonne zioła i olejki, w szabat jednak odpoczywały zgodnie z przykazaniem."
    ],
    [
      "Pierwszego dnia po szabacie, wczesnym rankiem, poszły do grobu niosąc wonne olejki, które przygotowały.",
      "Zastały jednak kamień odwalony od grobu.",
      "Kiedy [do niego] weszły, nie znalazły ciała Pana Jezusa.",
      "A gdy stały tym zakłopotane, nagle stanęło przy nich dwóch mężczyzn w lśniąco białych szatach.",
      "Zalęknione, schyliły twarze ku ziemi, a oni przemówili do nich: — Dlaczego szukacie żyjącego pomiędzy umarłymi?",
      "Nie ma Go tu. Zmartwychwstał! Wspomnijcie na to, co wam zapowiedział będąc jeszcze w Galilei;",
      "„Trzeba, żeby Syn Człowieczy był wydany w ręce grzeszników i był ukrzyżowany, i trzeciego dnia zmartwychwstał”.",
      "Wówczas przypomniały sobie Jego słowa,",
      "i wróciwszy od grobu, oznajmiły to wszystko Jedenastu i wszystkim pozostałym.",
      "Były to: Maria Magdalena, Joanna i Maria, matka Jakuba. Inne [niewiasty] razem z nimi także opowiadały o tym Apostołom,",
      "lecz oni słowa te uważali za brednie i nie uwierzyli im.",
      "Piotr jednak wstał, pobiegł do grobu, schyliwszy się, dostrzegł same tylko płótna i wrócił do siebie, dziwiąc się temu, co się stało.",
      "Tego samego dnia dwóch z nich szło do wsi, zwanej Emaus, oddalonej o sześćdziesiąt stadiów od Jeruzalem,",
      "i rozmawiali ze sobą o wszystkich tych wydarzeniach.",
      "Gdy prowadzili dyskusję i snuli przypuszczenia, sam Jezus zbliżył się i szedł z nimi.",
      "Oczy ich jednak były jakby przesłonięte, tak że nie mogli Go poznać.",
      "Zapytał ich: — Co to za rozmowy prowadzicie ze sobą w drodze? Zatrzymali się smutni,",
      "a jeden z nich, imieniem Kleofas, zapytał Go: — Czy ty jedyny z przebywających w Jeruzalem nie wiesz, co się tam dokonało w tych dniach?",
      "Zapytał ich: — Cóż takiego? Odpowiedzieli Mu: — [Nie wiesz] o Jezusie z Nazaretu, który był prorokiem potężnym w czynach i w słowie wobec Boga i wobec całego ludu,",
      "jak arcykapłani i nasza starszyzna wydała na Niego wyrok śmierci i ukrzyżowała Go?",
      "A myśmy żywili nadzieję, że On oswobodzi Izraela. Teraz już po tym wszystkim upływa trzeci dzień, jak się to stało.",
      "Nadto jeszcze niektóre z naszych niewiast wprawiły nas w zdumienie. Wczesnym rankiem poszły do grobu",
      "i nie znalazły Jego ciała, a po powrocie oznajmiły, że miały widzenie aniołów, którzy mówili, że On żyje.",
      "Niektórzy z naszych poszli do grobu i znaleźli tak, jak opowiadały niewiasty, Jego jednak nie ujrzeli.",
      "Powiedział do nich: — O, jak bezmyślni jesteście i jak serca wasze są nieskore, by uwierzyć w to wszystko, co przepowiedzieli prorocy.",
      "Czyż tego nie musiał wycierpieć Mesjasz i tak wejść do chwały?",
      "Potem, począwszy od Mojżesza i wszystkich proroków, wyjaśniał im, co we wszystkich Pismach było o Nim.",
      "Zbliżyli się do wsi, do której zdążali, a On udawał, że idzie dalej,",
      "Powstrzymywali Go jednak mówiąc: — Pozostań z nami, bo wieczór nadchodzi i dzień się chyli ku zachodowi. Wszedł więc, aby z nimi pozostać.",
      "Gdy zajął miejsce wraz z nimi za stołem, wziął chleb, pobłogosławił, połamał i dawał im,",
      "Wówczas otwarły się im oczy i poznali Go, ale On im zniknął.",
      "Wtedy też mówili jeden do drugiego: — Czyż serca nasze nie pałały, gdy w drodze do nas przemawiał i objaśniał nam Pisma?",
      "Natychmiast też powstali i udali się z powrotem do Jeruzalem; tam znaleźli zebranych Jedenastu i ich towarzyszów,",
      "którzy im oznajmili: — Rzeczywiście, Pan zmartwychwstał i ukazał się Szymonowi.",
      "Oni zaś opowiedzieli to, co się stało w drodze i jak Go poznali przy łamaniu chleba.",
      "Gdy o tym rozmawiali, On sam stanął wśród nich i rzekł: — Pokój wam.",
      "Zatrwożonym i wylękłym zdawało się, że widzą ducha.",
      "Powiedział więc do nich: — Dlaczego jesteście zmieszani i dlaczego wątpliwości wkradają się do waszych serc?",
      "Obejrzyjcie moje ręce i nogi. To jestem ja. Dotykajcie mnie i przekonajcie się. Duch nie ma ciała ani kości, a widzicie, że ja mam.",
      "Przy tych słowach pokazał im ręce i nogi.",
      "Gdy jeszcze nie dowierzali z radości i dziwili się, zapytał ich: — Czy macie tutaj coś do zjedzenia?",
      "Podali mu kawałek pieczonej ryby,",
      "a On wziął i zjadł na ich oczach.",
      "Potem przemówił do nich: — To są moje słowa, które wam powiedziałem, kiedy jeszcze byłem z wami: „Trzeba, żeby się spełniło wszystko, co jest napisane o mnie w Prawie Mojżeszowym, u Proroków i w Psalmach”.",
      "Wtedy rozjaśnił ich umysł, aby mogli zrozumieć Pisma,",
      "i rzekł do nich: — Tak jest napisane: Mesjasz ma cierpieć i trzeciego dnia zmartwychwstać",
      "i wszystkim narodom ma być głoszona w imię Jego pokuta i odpuszczenie grzechów, począwszy od Jeruzalem.",
      "Wy jesteście tego świadkami,",
      "a oto ja ześlę na was Tego, którego obiecał mój Ojciec, wy zaś przebywajcie w mieście, aż zostaniecie wyposażeni mocą z wysoka.",
      "Potem wyprowadził ich ku Betanii, i podniósłszy ręce, błogosławił ich.",
      "Gdy ich błogosławił, rozstał się z nimi i wzniósł się do nieba.",
      "Oni zaś oddali Mu pokłon i z wielką radością wrócili do Jeruzalem;",
      "stale też przebywali w świątyni [wielbiąc i] wychwalając Boga."
    ]
  ],
  [
    [
      "Na początku było Słowo, a Słowo było u Boga, a Bogiem było Słowo.",
      "Ono było na początku u Boga.",
      "Wszystko przez Nie się stało, bez Niego zaś nie stało się nic, cokolwiek się stało.",
      "W Nim było życie, a życie było światłem ludzi.",
      "Światło zaś świeci w ciemności i ciemność jej nie ogarnęła.",
      "Wystąpił człowiek posłany przez Boga — na imię mu było Jan;",
      "Przyszedł on na świadectwo, by zaświadczyć o świetle, aby wszyscy przez niego uwierzyli.",
      "Nie był on światłem, ale miał [tylko] zaświadczyć o świetle.",
      "Było [Ono] prawdziwym światłem, które oświeca każdego człowieka, [a] które przyszło na świat.",
      "Było [Ono] na świecie i świat przez Nie powstał, ale świat Go nie poznał.",
      "Przyszło do swej własności, lecz swoi Go nie przyjęli.",
      "Wszystkim jednak, co Go przyjęli, dało moc, by się stali dziećmi Bożymi, tym, którzy wierzą w Jego imię,",
      "którzy ani z krwi, ani z pożądania ciała, ani z pożądania męża, lecz z Boga się narodzili.",
      "A Słowo stało się ciałem i zamieszkało między nami. I ujrzeliśmy Jego chwałę, chwałę jako Jednorodzonego od Ojca, [który jest] pełen łaski i prawdy.",
      "Jan daje o Nim świadectwo i woła: „Był Nim Ten, o którym powiedziałem: „Ten, co po mnie przychodni, stał się większy niż ja, bo był przede mną”.",
      "Z Jego to pełności otrzymaliśmy wszyscy łaskę za łaską.",
      "Bo Prawo zostało nadane przez Mojżesza, łaska zaś i prawda przyszła przez Jezusa Chrystusa.",
      "Boga nikt nigdy nie widział. Jednorodzony Bóg, który jest na łonie Ojca — On opowiedział.",
      "Takie jest świadectwo Jana, kiedy Żydzi z Jerozolimy posłali do niego kapłanów i lewitów z zapytaniem: „Kim ty jesteś?”",
      "Wtedy wyznał, nie zaprzeczając. Wyznał: „Nie jestem Chrystusem”.",
      "Zapytali go: „Cóż więc? Czy jesteś Eliaszem?” I odrzekł: „Nie jestem”. „Czy jesteś prorokiem?” Odpowiedział: „Nie”.",
      "Powiedzieli więc do niego: „Kim jesteś? Chcemy bowiem dać odpowiedź tym, co nas posłali. Co mówisz sam o sobie?”",
      "Odrzekł: „Jestem głosem wołającego na pustyni: Prostujcie drogę Pana”, jak powiedział prorok Izajasz.",
      "A wysłano tych, którzy byli spośród faryzeuszów.",
      "Pytali go, mówiąc do niego: „Dlaczego więc chrzcisz, jeśli nie jesteś Chrystusem ani Eliaszem, ani prorokiem?”",
      "Jan odpowiedział im: „Ja chrzczę wodą. Wśród was stoi Ten, którego wy nie znacie,",
      "który idzie po mnie; nie jestem Mu godzien rozwiązać rzemyka u Jego sandału”.",
      "Działo się to w Betanii po drugiej stronie Jordanu, gdzie Jan udzielał chrztu.",
      "Następnego dnia widzi Jezusa przychodzącego do niego i mówi; „”Oto Baranek Boży, który gładzi grzech świata”.",
      "Jest On Tym, o którym powiedziałem: „Po mnie przychodzi mąż, który przewyższył mnie, bo był wcześniej ode mnie”.",
      "A ja Go nie znałem, ale dlatego przyszedłem chrzcić wodą, by Go objawić Izraelowi”.",
      "Jan oświadczył: „Zobaczyłem Ducha zstępującego jako gołębica z nieba — i pozostał na Mm.",
      "A ja Go nie znałem, ale Ten, który mnie posłał, bym udzielał chrztu wodą, powiedział mi: „Ten, nad kim zobaczysz Ducha zstępującego i pozostającego na Nim, udziela chrztu Duchem Świętym”.",
      "Ja zaś zobaczyłem i oświadczyłem, że On jest Synem Bożym”.",
      "Następnego dnia Jan znowu stał wraz z dwoma swoimi uczniami.",
      "Gdy spojrzał na przechodzącego Jezusa, powiedział: „Oto Baranek Boży”.",
      "Dwaj uczniowie słyszeli, że tak mówi i poszli za Jezusem.",
      "Jezus zaś obrócił się i gdy zobaczył, że idą za Nim, powiedział im: „Czego szukacie?” Oni powiedzieli do Niego: „Rabbi (to znaczy w tłumaczeniu „Nauczycielu”), gdzie mieszkasz?”",
      "Powiedział im: „Chodźcie, to zobaczycie”. Poszli więc i zobaczyli, gdzie mieszka. Tego dnia pozostali u Niego; było wtedy około godziny dziesiątej.",
      "Andrzej, brat Szymona Piotra, był jednym z dwóch, którzy słyszeli [słowa] Jana i poszli za Nim.",
      "Spotkał on najpierw swego brata Szymona i powiedział do niego: „Znaleźliśmy Mesjasza” (co w przekładzie oznacza: Chrystusa).",
      "Zaprowadził go do Jezusa. Wejrzawszy na niego, Jezus powiedział: „Ty jesteś Szymonem, synem Jana — będziesz się nazywał Kefas (to znaczy Piotr)”.",
      "Następnego dnia zamierzał [Jezus] pójść do Galilei i spotkał Filipa. Powiedział do niego Jezus: „Chodź za Mną”.",
      "Filip zaś pochodził z Betsaidy, z miejscowości Andrzeja i Piotra.",
      "Spotkał Filip Natanaela i powiedział do niego: „Znaleźliśmy Tego, o którym Mojżesz pisał w Prawie i Prorocy: Jezusa, syna Józefa z Nazaretu”.",
      "Powiedział do niego Natanael: „Czy może być co dobrego z Nazaretu?” Filip odrzekł mu: „Chodź i zobacz”.",
      "Jezus zobaczył Natanaela, gdy szedł do Niego, i powiedział o nim: „Spójrz, to prawdziwy Izraelita, w którym nie ma podstępu”.",
      "Natanael powiedział Mu: „Skąd mnie znasz?” W odpowiedzi Jezus rzekł do niego: „Widziałem ciebie, nim Filip cię zawołał, gdy byłeś pod drzewem figowym”.",
      "Odpowiedział Mu Natanael: „Rabbi, ty jesteś Synem Bożym, ty jesteś królem Izraela”.",
      "Jezus rzekł mu w odpowiedzi: „Wierzysz dlatego, że ci powiedziałem: „Widziałem cię pod drzewem figowym”? Zobaczysz większe rzeczy niż to”.",
      "Następnie powiedział do niego: „Zaprawdę, zaprawdę mówię wam: zobaczycie otwarte niebo i aniołów Bożych wstępujących i zstępujących na Syna Człowieczego”."
    ],
    [
      "Trzeciego dnia odbywało się wesele w Kanie Galilejskiej; była tam także Matka Jezusa.",
      "Jezus i Jego uczniowie otrzymali też zaproszenie na wesele.",
      "Gdy zabrakło wina, Matka Jezusa powiedziała do Niego: „Nie mają wina”.",
      "Jezus zaś odpowiedział Jej: „Czego żądasz ode Mnie, Niewiasto? Jeszcze nie nadeszła moja godzina”.",
      "Matka Jego powiedziała do sług: „Zróbcie, cokolwiek wam powie”.",
      "Stało tam sześć kamiennych dzbanów, służących do żydowskich oczyszczeń; miały one pojemność po dwie lub trzy metrety.",
      "Jezus powiedział im: „Napełnijcie dzbany wodą”. Napełnili je więc aż po brzegi.",
      "Wtedy powiedział im: „Teraz zaczerpnijcie i nieście gospodarzowi wesela”. Ci zaś zanieśli.",
      "Gdy gospodarz wesela spróbował wody, która stała się winem, nie wiedział, skąd się ono wzięło; wiedzieli zaś słudzy, którzy czerpali wodę. Zawołał więc gospodarz pana młodego",
      "i powiedział do niego: „Każdy człowiek stawia najpierw dobre wino, a gdy już sobie podpiją — gorsze. Ty zachowałeś dobre wino aż do tej chwili”.",
      "Taki początek znaków uczynił Jezus w Kanie Galilejskiej: objawił swą chwałę, a Jego uczniowie uwierzyli w Niego.",
      "Następnie On, Jego Matka, bracia i uczniowie odeszli do Kafarnaum i przebywali tam przez niewiele dni.",
      "Zbliżała się Pascha żydowska i Jezus udał się do Jerozolimy.",
      "W świątyni zastał sprzedawców wołów, owiec, gołębi i bankierów, którzy tam siedzieli.",
      "Zrobiwszy sobie bicz z powrozów, wyrzucił wszystkich ze świątyni, również owce i woły, rozrzucił pieniądze bankierów, a stoły ich poprzewracał.",
      "Do sprzedawców zaś gołębi powiedział: „Zabierzcie to stąd! Nie róbcie z domu mojego Ojca miejsca handlu!”",
      "Przypomnieli sobie Jego uczniowie, że napisano: Gorliwość o Twój dom pochłonie mnie.",
      "Żydzi więc w odpowiedzi rzekli do Niego: „Jaki znak możesz nam okazać, że to czynisz?”",
      "Jezus zaś odpowiedział im: „Zburzcie tę świątynię, a wzniosę ją w ciągu trzech dni”.",
      "Powiedzieli Żydzi: „Przez czterdzieści lat budowano tę świątynię, a Ty ją chcesz wznieść w ciągu trzech dni?”",
      "On zaś mówił o świątyni swego ciała.",
      "Gdy więc zmartwychwstał, przypomnieli sobie uczniowie, że to powiedział, i uwierzyli Pismu i słowu, które Jezus oznajmił.",
      "Kiedy zaś przebywał w czasie Paschy, w dzień święta, w Jerozolimie, wielu uwierzyło w Jego imię, widząc znaki, jakie czynił.",
      "Sam zaś Jezus nie zawierzał im siebie samego. Znał bowiem wszystkich,",
      "i nie potrzebował, by ktokolwiek polecał człowieka; sam wiedział, co było w człowieku."
    ],
    [
      "Wśród faryzeuszów był człowiek imieniem Nikodem, dostojnik żydowski.",
      "Przyszedł on do Niego nocą i powiedział Mu: „Rabbi, wiemy, że przyszedłeś jako nauczyciel od Boga. Nikt bowiem nie może czynić takich znaków, jak Ty, gdyby Bóg nie był z nim”.",
      "Jezus mu odpowiedział: „Zaprawdę, zaprawdę mówię tobie: Jeśli ktoś nie narodzi się powtórnie, nie może zobaczyć królestwa Bożego”.",
      "Powiedział do Niego Nikodem: „Jak może się człowiek narodzić, skoro jest starcem? Nie może [przecież] powtórnie wejść do łona matki i narodzić się?”",
      "Jezus odpowiedział: „Zaprawdę, zaprawdę mówię tobie, jeśli ktoś nie narodzi, się z wody i Ducha, nie może wejść do królestwa Bożego.",
      "To co się narodziło z ciała, jest ciałem, to co narodziło się z Ducha, jest duchem.",
      "Nie dziw się, że ci powiedziałem: „Musicie się na nowo narodzić”.",
      "Wiatr wieje, gdzie chce; słyszysz jego szum, lecz nie widzisz, skąd przychodzi ani dokąd zdąża. Tak dzieje się z każdym, co się narodził z Ducha”.",
      "Nikodem zapytał Go w odpowiedzi: „Jakże to może się stać?”",
      "Jezus odpowiadając mu, powiedział: „Ty jesteś nauczycielem Izraela i tego nie wiesz?",
      "Zaprawdę, zaprawdę mówię tobie, że to, co wiemy, i o tym, co widzieliśmy, świadczymy, ale nie przyjmujecie naszego świadectwa.",
      "Skoro wam oznajmiłem to co ziemskie i nie wierzycie, to jakże uwierzycie, gdy będę wam mówił o sprawach niebieskich?”",
      "I nikt nie wstąpił do nieba z wyjątkiem Tego, co zstąpił z nieba — Syna Człowieczego.",
      "A jak Mojżesz wywyższył węża na pustyni, tak musi być wywyższony Syn Człowieczy,",
      "aby każdy, kto wierzy, w Nim miał życie wieczne.",
      "Tak bowiem Bóg ukochał świat, że dał Jednorodzonego swego Syna, aby każdy, kto w Niego wierzy, nie zginął, lecz miał życie wieczne.",
      "Bo Bóg nie posłał Syna, aby sądził świat, lecz żeby świat dostąpił przez Niego zbawienia.",
      "Kto wierzy w Niego, nie podlega sądowi, kto zaś nie wierzy, już został osądzony.",
      "A sąd polega na tym, że światło przyszło na świat, ludzie zaś bardziej umiłowali ciemność niż światło, gdyż uczynki ich były przewrotne.",
      "Każdy bowiem, kto czyni zło, nienawidzi światła i nie dąży ku światłu, by nie napiętnowano jego uczynków.",
      "Kto natomiast postępuje według prawdy, zdąża ku światłu, aby się okazało, że jego uczynki zostały spełnione w Bogu.",
      "Następnie Jezus i Jego uczniowie poszli do ziemi judzkiej; przebywał tam z nimi i udzielał chrztu.",
      "Także Jan chrzcił w pobliżu Salim. Ponieważ było tam wiele wody, [ludzie] przychodzili i przyjmowali chrzest;",
      "jeszcze bowiem nie wtrącono Jana do więzienia.",
      "Powstał więc spór między uczniami Jana a pewnym Żydem o oczyszczenie.",
      "Przyszli wtedy do Jana i powiedzieli do niego: „Nauczycielu, Ten który był u ciebie po drugiej strome Jordanu, o którym dałeś świadectwo, obecnie udziela chrztu i wszyscy idą do Niego”.",
      "Jan zaś odrzekł: „Żaden człowiek nie może wziąć sobie czegokolwiek poza tym, co mu dano z nieba.",
      "Wy sami możecie (mi) być świadkami, że powiedziałem: „Ja nie jestem Chrystusem, lecz zostałem posłany przed Nim”.",
      "Kto ma oblubienicę, jest oblubieńcem; przyjaciel zaś oblubieńca, stojąc i słysząc go, cieszy się wielce z głosu oblubieńca. Taka sama radość mnie napełniła.",
      "On ma wzrastać — ja zaś mam się pomniejszać.",
      "Kto przychodzi z wysoka, jest ponad wszystkimi. Kto z ziemi pochodzi, jest ziemski i mówi na sposób ziemski. Ten, który przychodzi z nieba, jest ponad wszystkimi.",
      "Daje świadectwo o tym, co widział i słyszał, ale nikt nie przyjmuje Jego świadectwa.",
      "Kto przyjmuje Jego świadectwo, stwierdza, że Bóg jest prawdomówny.",
      "Bo Ten, którego Bóg posłał, mówi słowa Boże; bez ograniczeń daje (Bóg) Ducha.",
      "Ojciec miłuje Syna i wszystko oddał w Jego ręce.",
      "Kto wierzy w Syna, ma życie wieczne. Kto zaś nie jest posłuszny Synowi, nie ujrzy życia, lecz ciąży na nim gniew Boży."
    ],
    [
      "Gdy tedy Pan dowiedział się, że faryzeusze usłyszeli, iż Jezus więcej uczniów zyskuje i chrzci niż Jan —",
      "mimo że sam Jezus nie udzielał chrztu, lecz Jego uczniowie —",
      "opuścił Judeę i udał się do Galilei.",
      "Wypadło Mu zaś iść przez Samarię.",
      "Przybył więc do miejscowości samarytańskiej, zwanej Sychar, w pobliżu posiadłości, którą Jakub dał swemu synowi, Józefowi.",
      "Była tam zaś studnia Jakuba. Jezus zmęczony wędrówką usiadł sobie koło studni; było wtedy około godziny szóstej.",
      "Pewna niewiasta samarytańska przyszła czerpać wodę. Jezus powiedział do niej: „Daj mi pić”.",
      "Uczniowie Jego poszli bowiem do miasta, by zakupić żywności.",
      "Niewiasta samarytańska odrzekła Mu: „Jakże Ty, będąc Żydem, prosisz mnie, niewiastę samarytańską, bym Ci dała pić?” Żydzi bowiem nie utrzymują kontaktów z Samarytanami.",
      "Jezus odpowiedział jej: „Gdybyś znała dar Boży i [wiedziała], kim jest Ten, co ci mówi „daj mi pić”, raczej ty poprosiłabyś, a dałby ci wody żywej”.",
      "Niewiasta mówi do Niego: „Panie, nie masz przecież czym czerpać, a studnia jest głęboka; skąd więc masz wodę żywą?",
      "Czy jesteś większy niż nasz ojciec Jakub, który dał nam studnię i pił z niej on sam, jego synowie oraz jego trzody?",
      "Odpowiadając rzekł jej Jezus: „Każdy, kto pije tę wodę, znów będzie odczuwał pragnienie.",
      "Kto by zaś pił wodę, którą Ja mu dam, nie będzie pragnął na wieki; bo woda, którą mu dam, stanie się w nim źródłem wody tryskającej ku życiu wiecznemu”.",
      "Niewiasta mówi do Niego: „Panie, daj mi tej wody, bym nie odczuwała pragnienia i nie przychodziła tu czerpać”.",
      "Powiada jej: „Idź, zawołaj swojego męża i przyjdź tu!”",
      "W odpowiedzi rzecze do Niego niewiasta: „Nie mam męża”. Mówi jej Jezus: „Dobrze powiedziałaś „nie mam męża”.",
      "Pięciu bowiem mężów miałaś, a ten, którego teraz masz, nie jest twoim mężem. To powiedziałaś zgodnie z prawdą”.",
      "Niewiasta powiedziała do Niego: „Panie, widzę, że jesteś prorokiem.",
      "Nasi przodkowie oddawali Bogu cześć na tej górze, wy zaś mówicie, że w Jerozolimie jest miejsce, w którym należy oddawać cześć”.",
      "Jezus odrzekł jej: „Wierz mi, niewiasto, że nadchodzi godzina, kiedy nie będziecie oddawali czci Ojcu ani na tej górze, ani w Jerozolimie.",
      "Wy czcicie to, czego nie znacie; my czcimy to, co znamy, bo zbawienie wywodzi się z Żydów.",
      "Lecz nadchodzi godzina, a nawet już jest, kiedy prawdziwi czciciele będą Ojcu cześć oddawać w duchu i prawdzie. Ojciec pragnie mieć takich właśnie czcicieli.",
      "Bóg jest duchem, a ci, co Go czczą, winni Mu oddawać cześć w duchu i prawdzie”.",
      "Powiedziała Mu niewiasta: „Wiem, że przyjdzie Mesjasz, zwany Chrystusem. Gdy On przyjdzie, wszystko nam oznajmi”.",
      "Rzekł jej Jezus: „Ja Nim jestem, który rozmawiam z tobą”.",
      "Tymczasem nadeszli uczniowie Jego, dziwiąc się, że rozmawia z niewiastą. Jednak żaden z nich nie zapytał: „O co Ci chodzi?” albo „Dlaczego z nią rozmawiasz?”",
      "Niewiasta zaś zostawiła swój dzban i wróciła do miasta, mówiąc do ludzi:",
      "„Chodźcie zobaczyć człowieka, który powiedział mi wszystko, co uczyniłam. Może to On jest Chrystusem?”",
      "Wyszli więc z miasta i udali się do Niego.",
      "W międzyczasie uczniowie prosili Go: „Rabbi, jedz!”",
      "On zaś im odpowiedział: „Ja mam pokarm do jedzenia, którego wy nie znacie”.",
      "Uczniowie mówili więc między sobą: „Czy może Mu ktoś przyniósł jeść?”",
      "Mówi do nich Jezus: „Moim pokarmem jest czynić wolę Tego, co mnie posłał, i dokonać Jego dzieła.",
      "Czy nie mówicie: „Jeszcze potrwa cztery miesiące, a przyjdą żniwa”? Oto mówię wam: „Podnieście oczy i spójrzcie na pola, że bieleją ku żniwom”.",
      "Już otrzymuje żniwiarz zapłatę i zbiera plon na życie wieczne, tak że cieszy się siewca wraz ze żniwiarzem.",
      "Pod tym względem właśnie wyraża prawdę powiedzenie, że „kto inny sieje, a kto inny zbiera”.",
      "Posłałem was żąć to, nad czym nie napracowaliście się; inni się natrudzili, wy zaś weszliście w ich trud”.",
      "Wielu zaś Samarytan z tego miasta uwierzyło w Niego na słowo niewiasty, która oświadczyła: „Powiedział mi wszystko, co uczyniłam”.",
      "Gdy zaś Samarytanie przyszli do Niego, poprosili Go, by został u nich; pozostał tam więc dwa dni.",
      "Dzięki Jego słowu uwierzyło ich znacznie więcej.",
      "Do niewiasty zaś mówili: „Już nie z powodu twego opowiadania wierzymy, sami bowiem usłyszeliśmy i przekonaliśmy się, że On; naprawdę jest Zbawicielem świata”.",
      "Po dwóch dniach wyszedł stamtąd do Galilei.",
      "Sam Jezus wprawdzie oświadczył, że prorok nie doznaje czci we własnej ojczyźnie.",
      "Gdy jednak przyszedł do Galilei, przyjęli Go Galilejczycy. Widzieli bowiem wszystko to, co uczynił w czasie świąt w Jerozolimie, ponieważ i oni udali się na święto.",
      "Poszedł więc znów do Kany Galilejskiej, gdzie przemienił wodę w wino. Był tam pewien dostojnik królewski, którego syn chorował w Kafarnaum.",
      "Gdy usłyszał, że Jezus przybył z Judei do Galilei, udał się do Niego i prosił, by wstąpił i uzdrowił jego syna; był bowiem już bliski śmierci.",
      "Jezus powiedział do niego: „Jeśli znaków i cudów nie zobaczycie, nie uwierzycie”.",
      "Mówi do Niego dostojnik królewski: „Panie, przyjdź, zanim moje dziecko umrze!”",
      "Powiada mu Jezus: „Idź, syn twój żyje”. Uwierzył człowiek słowu, które mu Jezus powiedział, i poszedł.",
      "Gdy on jeszcze szedł, słudzy wyszli mu naprzeciw mówiąc, że jego dziecko żyje.",
      "Zapytał ich więc o godzinę, w której mu się polepszyło. Powiedzieli mu: „Wczoraj o siódmej godzinie opuściła go gorączka”.",
      "Zrozumiał wtedy ojciec, że nastąpiło to w tej godzinie, kiedy powiedział do niego Jezus: „Syn twój żyje”; i uwierzył on sam i wszyscy jego domownicy.",
      "Był to już drugi znak, jaki Jezus uczynił, gdy przybył z Judei do Galilei."
    ],
    [
      "Potem nadeszło święto żydowskie i Jezus udał się do Jerozolimy.",
      "W Jerozolimie zaś znajduje się przy [bramie] Owczej sadzawka, zwana po hebrajsku Betesda, mająca pięć krużganków.",
      "W nich leżało mnóstwo chorych, niewidomych, chromych i wycieńczonych, (oczekując na poruszenie wody.",
      "Od czasu do czasu zstępował Anioł do sadzawki i poruszał wodę. Kto zaś pierwszy wszedł do sadzawki po poruszeniu wody, odzyskiwał zdrowie, niezależnie ód choroby, na jaką cierpiał).",
      "Był tam zaś pewien człowiek chorujący od trzydziestu ośmiu lat.",
      "Gdy Jezus zobaczył go leżącego i poznał, że już przez długi czas czekał, mówi do niego: „Chcesz być zdrowy?”",
      "Chory odpowiedział Mu: „Panie, nie mam nikogo, kto by mnie wprowadził do sadzawki, gdy poruszy się woda. Nim ja dojdę, schodzi ktoś inny przede mną”.",
      "Jezus mówi do niego: „Wstań, weź swoje łoże i chodź!”",
      "I natychmiast człowiek ten odzyskał zdrowie, wziął swoje łoże i chodził. Tego dnia zaś był szabat.",
      "Żydzi mówili więc do uzdrowionego: „Jest szabat, nie wolno ci nieść swego łoża!”",
      "On zaś odpowiedział: „Ten, który mnie uzdrowił, powiedział mi: „Weź swoje łoże i chodź!”",
      "Zapytali go: „Kim jest ten człowiek, który ci powiedział: „Weź i chodź”?”",
      "Ale uzdrowiony nie wiedział, kim jest, bo Jezus oddalił się od rzeszy, zgromadzonej w tym miejscu.",
      "Potem spotkał go Jezus w świątyni i powiedział mu: „Oto wyzdrowiałeś. Już nie grzesz, żeby cię coś gorszego nie spotkało”.",
      "Poszedł ów człowiek i oznajmił Żydom, że to Jezus go uzdrowił.",
      "Dlatego Żydzi prześladowali Jezusa, ponieważ uczynił to w szabat.",
      "Jezus zaś odpowiedział im: „Mój Ojciec działa aż do tej chwili, działam i Ja”.",
      "Z tego powodu Żydzi starali się Go tym bardziej zabić; nie tylko bowiem naruszał szabat, ale i Boga nazywał swoim Ojcem, czyniąc się równym Bogu.",
      "W odpowiedzi Jezus mówił do nich: „Zaprawdę, zaprawdę mówię wam: Syn nie może nic czynić od siebie, jeśliby nie widział, że i Ojciec czyni. Cokolwiek bowiem On czyni, to czyni i Syn w podobny sposób.",
      "Bo Ojciec miłuje Syna i ukazuje Mu to, co sam czyni; ukaże Mu także jeszcze większe czyny niż te, aby was podziw ogarnął.",
      "Albowiem tak jak Ojciec wskrzesza zmarłych i przywraca do życia, tak również Syn przywraca do życia tych, których chce.",
      "Ojciec też nikogo nie sądzi, lecz wszelki sąd oddał Synowi,",
      "aby wszyscy oddawali cześć Synowi, tak jak oddają cześć Ojcu. Kto nie czci Syna, ten nie czci i Ojca, który Go posłał.",
      "Zaprawdę, zaprawdę mówię wam: Kto słucha mojego słowa i wierzy Temu, kto Mnie posłał, ma życie wieczne i nie idzie na sąd, lecz przeszedł ze śmierci do życia.",
      "Zaprawdę, zaprawdę mówię wam, że nadchodzi godzina, a nawet obecnie jest, że zmarli usłyszą głos Syna Bożego, a ci, co usłyszą, będą żyć.",
      "Jak bowiem Ojciec ma życie sam w sobie, tak samo dał Synowi, by miał życie sam w sobie.",
      "Dał Mu również władzę, by odbył sąd, bo jest Synem Człowieczym.",
      "Niech was to nie dziwi, bo nadchodzi godzina, kiedy wszyscy, co spoczywają w grobach, usłyszą Jego głos.",
      "Ci, których uczynki były dobre, wyjdą na zmartwychwstanie życia, ci zaś, którzy źle czynili, zmartwychwstaną na sąd.",
      "Ja nie mogę nic czynić sam z siebie. Sądzę tak, jak słyszę, a sąd mój jest sprawiedliwy, bo nie zabiegam o swoją wolę, ale o wolę Tego, który Mnie posłał.",
      "Gdybym sam świadczył o sobie, moje świadectwo nie byłoby prawdziwe.",
      "Ktoś inny jest, kto świadczy o Mnie, wiem zaś, że świadectwo, jakie daje o Mnie, jest prawdziwe.",
      "Posłaliście do Jana, a on dał świadectwo prawdziwe.",
      "Ja jednak nie opieram się na świadectwie ludzkim, lecz mówię to, byście doznali zbawienia.",
      "On był lampą, co się pali i świeci; wy zaś chcieliście się cieszyć jego światłem przez pewien czas.",
      "Lecz Ja mam większe świadectwo niż Jana: moje dzieła, które Ojciec Mi zlecił wypełnić. Te właśnie dzieła, które czynię, dają o Mnie świadectwo, że Ojciec Mnie posłał.",
      "Ojciec, który Mnie posłał, On dał: o Mnie świadectwo. Nie słyszeliście nigdy Jego głosu ani nie widzieliście Jego oblicza.",
      "Nie macie też w sobie Jego słowa, trwale będącego w was, bo nie wierzycie Temu, którego On posłał.",
      "Badacie Pisma, mniemając, że w nich macie życie wieczne; a właśnie one świadczą o Mnie.",
      "Ale nie chcecie przyjść do Mnie, abyście mieli życie.",
      "Nie odbieram chwały od ludzi,",
      "ale poznałem was, że nie macie w sobie miłości Bożej.",
      "Przyszedłem w imieniu swego Ojca i nie przyjmujecie Mnie. Gdyby ktoś inny przyszedł w swoim własnym imieniu, przyjęlibyście go.",
      "Jakże możecie wierzyć, jeśli odbieracie chwałę jeden od drugiego, nie staracie się zaś o chwałę, która pochodzi od Jedynego Boga?",
      "Nie myślcie, że chcę was oskarżyć przed Ojcem. Oskarżycielem waszym jest Mojżesz, w którym pokładacie nadzieję.",
      "Gdybyście rzeczywiście uwierzyli Mojżeszowi, wierzylibyście i Mnie; on bowiem o Mnie pisał.",
      "Jeśli zaś nie wierzycie jego pismom, jakże będziecie wierzyć moim słowom?”"
    ],
    [
      "Po tym wszystkim Jezus udał się na drugą stronę Jeziora Galilejskiego, zwanego także Tyberiadzkim.",
      "A szedł za Nim wielki tłum ludzi, gdyż widziano znaki, których dokonywał, uzdrawiając chorych.",
      "Jezus wszedł na górę i usiadł tam ze swoimi uczniami.",
      "Zbliżało się właśnie żydowskie święto Paschyb.",
      "Gdy Jezus popatrzył dookoła i zobaczył, że przybywa do Niego wielka rzesza ludzi, zapytał Filipac: „Gdzie możemy kupić tyle chleba, aby ich nakarmić?”.",
      "Powiedział to, aby wystawić go na próbęd, ponieważ wiedział, co ma zrobić.",
      "Filip Mu odrzekł: „Chleba za dwieście denarówe nie wystarczy, aby każdemu dać tylko kawałek”.",
      "Wtedy odezwał się jeden z jego uczniów, Andrzej, brat Szymona Piotra:",
      "„Jest tutaj chłopiec, który ma pięć jęczmiennych chlebów i dwie ryby; ale cóż to jest dla tak wielu?”.",
      "Jezus polecił im: „Każcie ludziom usiąść”. W miejscu tym rosło dużo trawy. Usiedli więc, a liczba samych mężczyzn wynosiła około pięciu tysięcy.",
      "Jezus natomiast wziął chleby, odmówił modlitwę dziękczynnąa, a następnie przekazał je siedzącym. Podobnie postąpił z rybami; dał im tyle, ile tylko chcieli.",
      "Kiedy zaś nasycili się, powiedział uczniom: „Zbierzcie pozostałe resztki, aby nic się nie zmarnowało”.",
      "Zebrali więc okruchy z pięciu chlebów jęczmiennych i napełnili dwanaście koszy tym, co pozostało po spożywających.",
      "Ludzie, którzy widzieli dokonany przez Jezusa znak, zaczęli mówić: „On rzeczywiście jest tym prorokiem, który miał przyjść na świat”.",
      "Jezus, wiedząc, że ludzie mają zamiar Go pochwycić i ustanowić królem, oddalił się i sam udał się znowu na górę.",
      "Z nadejściem wieczoru uczniowie Jezusa zeszli nad brzeg jeziora,",
      "wsiedli do łodzi i popłynęli do Kafarnaumb, na drugą stronę jeziora. Zapadł zmrok, a Jezus jeszcze do nich nie dotarł.",
      "Tymczasem jezioro burzyło się z powodu gwałtownie wiejącego wiatru.",
      "Gdy, wiosłując, przepłynęli około dwudziestu pięciu lub trzydziestu stadiówc, dostrzegli idącego po jeziorze Jezusa, który zbliżył się do łodzi. I ogarnął ich lęk.",
      "Lecz On odezwał się do nich: „To Ja jestem. Nie bójcie się!”.",
      "Chcieli Go zabrać do łodzi, ale łódź natychmiast znalazła się przy brzegu, do którego zmierzali.",
      "Nazajutrz ludzie, którzy pozostali po drugiej stronie jeziora, spostrzegli, że była tam tylko jedna łódź. Widzieli też, że Jezus nie wszedł do łodzi z uczniami, lecz że odpłynęli sami.",
      "Tymczasem z Tyberiady przybyły inne łodzie w pobliże miejsca, gdzie spożyto chleb, nad którym Pan odmówił modlitwę dziękczynną.",
      "Gdy więc ludzie zauważyli, że nie ma tam Jezusa ani Jego uczniów, wsiedli do łodzi i popłynęli do Kafarnauma w poszukiwaniu Jezusa.",
      "A gdy Go odnaleźli na przeciwległym brzegu, zapytali: „Rabbi, kiedy tu przybyłeś?”.",
      "Jezus im odpowiedział: „Uroczyście zapewniam wasb: Szukacie Mnie nie dlatego, że zobaczyliście znaki, lecz dlatego, że najedliście się chleba do syta.",
      "Zabiegajcie nie o taki pokarm, który ulega zniszczeniu, lecz o ten, który przetrwa na życie wieczne, a który da wam Syn Człowieczyc. Na Nim bowiem Bóg Ojciec wycisnął swoją pieczęćd”.",
      "Zapytali Go więc: „Co mamy czynić, abyśmy wykonywali dzieła Boże?”.",
      "Wtedy Jezus oświadczył im: „Na tym właśnie polega dzieło Boże, abyście uwierzyli w Tego, którego On posłał”.",
      "Oni jednak zapytali: „Jaki znak uczynisz, abyśmy go zobaczyli i mogli Ci uwierzyć? Czego dokonasz?",
      "Nasi przodkowie karmili się na pustyni manną, jak napisano: Dał im do spożycia chleb z nieba”.",
      "Jezus im odrzekł: „Uroczyście zapewniam was: To nie Mojżesz dał wam chleb z nieba. Prawdziwy chleb z nieba daje wam mój Ojciec.",
      "Bożym chlebem jest Ten, kto zstępuje z nieba i daje światu życiee”.",
      "Poprosili Go więc: „Panie, dawaj nam stale tego chleba”.",
      "Jezus oznajmił im wówczas: „To Ja jestem chlebem życia. Dlatego ten, kto przychodzi do Mnie, nie będzie już głodny. I ten, kto we Mnie wierzy, nie będzie już nigdy odczuwał pragnienia.",
      "Powiedziałem wam jednak: „Zobaczyliście Mnie, a mimo to nie wierzycie”.",
      "Wszyscy, których powierza Mi Ojciec, przyjdą do Mnie i nikogo z nich nie odrzucę,",
      "gdyż nie zstąpiłem z nieba, aby spełniać swoją wolę, lecz wolę Tego, który Mnie posłał.",
      "Wolą zaś Tego, który Mnie posłał, jest to, abym z powierzonych Mi ludzi nie tylko nikogo nie stracił, lecz wzbudził ich do życia w dniu ostatecznym.",
      "Taka jest bowiem wola mego Ojca, aby każdy, kto widzi Syna i wierzy w Niego, miał życie wieczne oraz abym go wskrzesił w dniu ostatecznym”.",
      "Żydzi jednak oburzali się na Niego, że powiedział: „Ja jestem chlebem, który zstąpił z nieba”.",
      "I pytali: „Czy to nie jest Jezus, syn Józefa? Czyż nie znamy Jego ojca i matki? Jakim więc prawem mówi teraz: „Zstąpiłem z nieba”?”.",
      "Wtedy Jezus im odparł: „Przestańcie się oburzać między sobą!",
      "Nikt nie może przyjść do Mnie, jeśli go nie przyciągnie mój Ojciec, który Mnie posłał, a Ja go wskrzeszę w dniu ostatecznym.",
      "Przecież Prorocy zapisali: Wszyscy staną się uczniami Bożymi. Każdy, kto posłuchał Ojca i przyjął Jego naukę, przychodzi do Mnie.",
      "I nie dlatego, że zobaczył Ojca. Ojca bowiem zobaczył tylko Ten, kto pochodzi od Boga.",
      "Uroczyście zapewniam was: Ten, kto wierzy, ma życie wieczne.",
      "Ja jestem chlebem życia.",
      "Wasi przodkowie jedli na pustyni mannę, ale pomarli.",
      "To jest natomiast chleb, który zstępuje z nieba, aby każdy, kto go spożyje, nie zaznał śmierci.",
      "Ja jestem chlebem żywym, który zstąpił z nieba. Ktokolwiek będzie spożywał ten chleb, będzie żył na wieki. Chlebem, który Ja dam, jest moje ciało za życie świataa”.",
      "Wtedy Żydzi zaczęli się sprzeczać między sobą, pytając: „Jak On może nam dać swoje ciało do jedzenia?”.",
      "Jezus więc oświadczył: „Uroczyście zapewniam was: Jeśli nie będziecie spożywali ciała Syna Człowieczego i pili Jego krwi, nie będziecie mieli życia w sobie.",
      "Kto spożywab moje ciało i pije moją krew, ma życie wieczne a Ja wskrzeszę go w dniu ostatecznym.",
      "Bo moje ciało naprawdę jest pokarmem, a moja krew naprawdę jest napojem.",
      "Kto spożywa moje ciało i pije moją krew, pozostaje we Mnie, a Ja w nim.",
      "Podobnie jak Mnie posłał Ojciec, który żyje, i jak Ja żyję dzięki Ojcu, tak również ten, kto Mnie spożywa, będzie żył dzięki Mnie.",
      "To jest właśnie chleb, który zstąpił z nieba; inny od tego, jaki jedli przodkowie i pomarli. Kto spożywa ten chleb, będzie żył na wieki”.",
      "O tym mówił Jezus w synagodzec, gdy nauczał w Kafarnaum,",
      "Wielu z grona Jego uczniów, którzy to usłyszeli, twierdziło: „Ta nauka jest trudna do przyjęcia. Któż może tego słuchać?”.",
      "Jezus świadom, że Jego uczniowie oburzają się na to, co mówił, zwrócił się do nich: „Tak was to gorszy?",
      "A co będzie, gdy zobaczycie Syna Człowieczego wstępującego tam, gdzie był poprzednio?",
      "To Duch daje życie — ciało nie przydaje się na nic. Słowa, które wam powiedziałem, są właśnie Duchem i życiem.",
      "Wśród was są jednak tacy, którzy nie wierzą”. Jezus bowiem od początku wiedział o tych, którzy nie wierzyli, oraz o tym, który miał Go zdradzić.",
      "I dodał: „Dlatego właśnie powiedziałem wam: „Nikt nie może przyjść do Mnie, jeśli Ojciec mu tego nie da”.",
      "Odtąd wielu Jego uczniów wycofało się i już więcej z Nim nie chodziło.",
      "Jezus zapytał Dwunastu: „Czy i wy chcecie odejść?”.",
      "Na to odparł Szymon Piotr: „Panie, do kogo mielibyśmy pójść? Przecież Ty masz słowa życia wiecznego.",
      "A my uwierzyliśmy i przekonaliśmy się, że Ty jesteś Świętym Bogaa”.",
      "Wtedy Jezus im oznajmił: „Czyż nie wybrałem was Dwunastub? Jednak jeden z was jest diabłem”.",
      "Powiedział to zaś o Judaszuc, synu Szymona Iskarioty, który miał Go zdradzić, mimo iż był jednym z Dwunastu."
    ],
    [
      "Następnie wędrował Jezus po Galilei. Nie chciał bowiem chodzić po Judei, ponieważ Żydzi starali się Go zabić.",
      "Zbliżało się zaś żydowskie Święto Namiotów.",
      "Powiedzieli więc do Niego Jego bracia: „Odejdź stąd i udaj się do Judei, aby Twoi uczniowie zobaczyli dzieła, jakich dokonujesz.",
      "Nikt bowiem nie czyni czegokolwiek w ukryciu, sam starając się być na widoku. Jeśli takie rzeczy czynisz, ujawnij się wobec świata”.",
      "Bo nawet Jego bracia nie wierzyli w Niego.",
      "Jezus mówi do nich: „Mój czas jeszcze nie nadszedł, dla was zaś czas jest zawsze odpowiedni.",
      "Świat nie może was nienawidzić, Mnie natomiast nienawidzi, bo świadczę o nim, iż jego uczynki są przewrotne.",
      "Idźcie wy na święto, Ja zaś nie pójdę na to święto, bo mój czas jeszcze się nie wypełnił”.",
      "To powiedziawszy, sam pozostał w Galilei.",
      "Gdy Jego bracia udali się na święto, On sam również poszedł, jednak nie jawnie, lecz potajemnie.",
      "Żydzi zaś szukali Go w święto i mówili: „Gdzie On jest?”",
      "Wśród ludu wiele rozprawiano o Nim. Jedni mówili: „jest dobry”, inni zaś mówili: „przeciwnie, tylko lud wprowadza w błąd”.",
      "W obawie przed Żydami nikt jednak nie mówił jawnie o Nim.",
      "Jezus przybył do świątyni już około połowy święta i nauczał.",
      "Żydzi zaś dziwili się, mówiąc: „Jakże On zna Pisma, skoro się nie uczył?”",
      "W odpowiedzi rzekł im Jezus: „Moja nauka nie jest moją [własną], lecz Tego, który Mnie posłał.",
      "eśli ktoś chce czynić Jego wolę, rozpozna, czy nauka ta pochodzi od Boga, czy też mówię sam od siebie.",
      "Ten, który mówi sam od siebie, zabiega o własną chwałę. Kto jednak zabiega o chwałę Tego, który Go posłał, ten jest prawdomówny i nie ma w nim nieprawości.",
      "Czy to nie Mojżesz nadał wam Prawo? Ale nikt z was nie zachowuje Prawa. Dlaczego staracie się Mnie zabić?”",
      "Lud odpowiedział: „Złego ducha masz [w sobie]! Kto Cię zamierza zabić?”",
      "Jezus im odpowiedział: „Jednego czynu dokonałem, a wszyscy się dziwicie.",
      "Przecież Mojżesz nakazał wam obrzezanie — nie pochodzi ono od Mojżesza lecz od przodków — i w dzień szabatu poddajecie człowieka obrzezaniu.",
      "Jeśli przyjmuje człowiek obrzezanie w dzień szabatu, aby nie przekroczyć Prawa Mojżeszowego, [to dlaczego] oburzacie się na Mnie, że całego człowieka uzdrowiłem w dzień szabatu?",
      "Nie wydawajcie sądów według pozorów, lecz osądźcie sprawiedliwie!”",
      "Niektórzy mieszkańcy Jerozolimy mówili: „Czy to nie Ten, którego usiłowano zabić?",
      "A oto jawnie przemawia i nic Mu nie mówią. Czyżby starsi uznali, że jest On Chrystusem?",
      "Lecz wiemy o Nim, skąd pochodzi, gdy zaś przyjdzie Chrystus, nikt nie będzie wiedział, skąd pochodzi”.",
      "Jezus wołał więc nauczając w świątyni: „I znacie Mnie, i wiecie, skąd pochodzę. Nie przyszedłem sam od siebie, lecz prawdomówny jest Ten, który Mnie posłał, ale wy Go nie znacie.",
      "Ja Go znam, bo jestem od Niego i On Mnie posłał”.",
      "Starali się Go pochwycić, nikt jednak nie wyciągnął ręki przeciw Niemu, bo jeszcze nie nadeszła Jego godzina.",
      "Wielu spośród ludu uwierzyło w Niego. Mówili oni: „Gdy przyjdzie Chrystus, czy więcej uczyni znaków niż te, które On uczynił?”",
      "Faryzeusze usłyszeli, że lud tak rozprawia o Nim. Posłali więc arcykapłani i faryzeusze służbę, by Go pojmała.",
      "Jezus powiedział wtedy: „Jeszcze przez niedługi czas jestem z wami i odchodzę do Tego, który Mnie posłał.",
      "Będziecie Mnie szukać i nie znajdziecie, a gdzie Ja jestem, nie możecie pójść”.",
      "Żydzi mówili więc między sobą: „Dokąd On chce pójść, że my nie będziemy mogli Go znaleźć? Czy chce udać się do rozproszenia helleńskiego i Greków nauczać?",
      "Co oznacza słowo, które powiedział: „Będziecie Mnie szukać i nie znajdziecie” oraz „gdzie Ja jestem, wy nie możecie pójść”?”",
      "W ostatnim zaś wielkim dniu święta Jezus stał i wołał: „Jeśli ktoś jest spragniony, niech przyjdzie do Mnie i niech pije!",
      "Kto we Mnie wierzy, jak powiedziało Pismo, strumienie wody wypłyną z jego wnętrza”.",
      "To powiedział o Duchu, którego mieli otrzymać ci, co w Niego uwierzyli. Bo jeszcze nie mieli Ducha, ponieważ Jezus nie został jeszcze uwielbiony.",
      "Wśród rzeszy, która słuchała tych słów, mówiono: „Naprawdę On jest prorokiem”.",
      "Inni mówili: „On jest Chrystusem”. Jeszcze inni zaś mówili: „Czy Chrystus przyjdzie z Galilei?",
      "Czyż Pismo nie powiedziało, że Chrystus przyjdzie z rodu Dawida i z Betlejem, miejscowości, w której był Dawid?”",
      "Toteż doszło z Jego powodu do rozdwojenia wśród ludu.",
      "Niektórzy z nich chcieli Go pojmać, nikt jednak nie wyciągnął ręki przeciw Niemu.",
      "Przyszli więc słudzy do arcykapłanów i faryzeuszów, ci zaś powiedzieli im: „Dlaczego Go nie przyprowadziliście?”",
      "Słudzy zaś odpowiedzieli: „Jeszcze nigdy tak człowiek nie przemawiał!”",
      "Odpowiedzieli lm faryzeusze: „Czy i was wprowadzono w błąd?",
      "Czy ktokolwiek z przywódców lub faryzeuszów uwierzył w Niego?",
      "Lecz ten tłum, który nie zna Prawa — niech będą przeklęci!”",
      "Mówi do nich Nikodem, który przedtem przyszedł do Niego, a który był jednym z nich:",
      "„Czy nasze Prawo osądza człowieka, jeśli nie wysłucha go i nie stwierdzi, co czyni?”",
      "W odpowiedzi odrzekł mu: „Czy ty także jesteś z Galilei? Zbadaj Pisma i zobacz, że nie może powstać Prorok z Galilei”.",
      "Następnie każdy udał się do swego domu."
    ],
    [
      "Jezus poszedł na Górę Oliwną.",
      "O świcie udał się znów do świątyni, cały zaś lud przychodził do Niego, a On, usiadłszy, nauczał ich.",
      "Uczeni w Piśmie i faryzeusze przyprowadzają niewiastę, którą zastano na cudzołóstwie, i stawiają ją pośrodku.",
      "Mówią do Niego: „Nauczycielu, tę niewiastę zastano dopiero co na cudzołóstwie.",
      "W naszym Prawie Mojżesz nakazał nam takie kamienować. Ty zaś co mówisz?”",
      "Mówili to, wystawiając Go na próbę, aby móc Go oskarżyć. Jezus jednak pochylił się i palcem pisał po ziemi.",
      "Gdy jednak uporczywie [Go] pytali, podniósł się i powiedział do nich: „Kto z was jest wolny od grzechu, niech pierwszy rzuci na nią kamień”.",
      "I znów, pochyliwszy się, pisał na ziemi.",
      "Gdy oni to usłyszeli, odchodzili jeden po drugim, począwszy od starszych, tak że pozostał sam [Jezus] i stojąca pośrodku niewiasta.",
      "Jezus, podniósłszy się, powiedział jej: „Niewiasto, gdzie oni są? Nikt cię nie potępił?”",
      "Ona zaś odrzekła: „Nikt, Panie”. Jezus powiedział wtedy: „Ja także cię nie potępiam. Idź i odtąd już nie grzesz”.",
      "Jezus przemówił do nich znów słowami: „Ja jestem światłem świata. Kto idzie za Mną, nie będzie chodził w ciemności, lecz będzie miał światło życia”.",
      "Faryzeusze powiedzieli wtedy do Niego: „Ty sam o sobie świadczysz, Twoje świadectwo nie jest prawdziwe”.",
      "Jezus odrzekł im w odpowiedzi: „Jeżeli Ja nawet sam wydaję świadectwo o sobie, moje świadectwo jest prawdziwe, bo wiem skąd przyszedłem i dokąd odchodzę. Wy zaś nie wiecie, skąd przychodzę albo dokąd odchodzę.",
      "Wy wydajecie sąd według ciała, Ja zaś nikogo nie osądzam.",
      "Jeżeli zaś mimo to osądzam, sąd mój jest prawdziwy, bo nie sam jestem, ale Ja i Ojciec, który Mnie posłał.",
      "Napisano zaś w waszym Prawie, że świadectwo dwóch jest prawdziwe.",
      "Ja daję świadectwo o samym sobie i świadczy o Mnie Ojciec, który Mnie posłał”.",
      "Mówili więc do Niego: „Gdzie jest Twój Ojciec?” Jezus odpowiedział: „Nie znacie ani Mnie, ani mojego Ojca. Gdybyście Mnie znali, znalibyście także mojego Ojca”.",
      "Słowa te wypowiedział nauczając w świątyni przy skarbcu. Nikt zaś Go nie pojmał, bo jeszcze nie nadeszła Jego godzina.",
      "I znów powiedział do nich: „Ja odchodzę i będziecie Mnie szukać, a w waszych grzechach pomrzecie. Dokąd Ja odchodzę, wy nie możecie pójść”.",
      "Żydzi więc mówili: „Czy się chce zabić, że mówi „dokąd Ja odchodzę, wy nie możecie pójść”?”",
      "Mówił więc im: „Wy jesteście z niskości, Ja zaś jestem z wysoka; wy jesteście z tego świata, Ja zaś nie jestem z tego świata.",
      "Powiedziałem wam, że umrzecie w swych grzechach”.",
      "Mówili więc do Niego: „Kim Ty jesteś?” Jezus powiedział im: „Od początku [jestem] tym, który do was mówię”.",
      "Wiele mam jeszcze o was do powiedzenia i do sądzenia. Lecz Ten, który Mnie posłał, jest prawdziwy, Ja zaś mówię do świata to, co usłyszałem od Niego”.",
      "Nie zrozumieli, że mówił do nich o Ojcu.",
      "Jezus powiedział im: „Kiedy wywyższycie Syna Człowieczego, wtedy poznacie, że Ja jestem i że nie czynię niczego od siebie, lecz jak nauczył Mnie Ojciec, to mówię.",
      "Ten zaś, który Mnie posłał, jest ze Mną. Nie pozostawił Mnie samego, bo zawsze czynię to, co Jemu się podoba”.",
      "Gdy tak przemawiał, wielu uwierzyło w Niego.",
      "Jezus mówił więc do Żydów, którzy w Niego uwierzyli: „Jeśli wytrwacie w mojej nauce, jesteście naprawdę moimi uczniami",
      "i poznacie prawdę, a prawda uczyni was wolnymi”.",
      "Odpowiedzieli Mu: „Jesteśmy potomstwem Abrahama i nigdy nie byliśmy w niczyjej niewoli. Dlaczego mówisz: „staniecie się wolnymi”?”",
      "Jezus odpowiedział im: „Zaprawdę, zaprawdę mówię wam: Każdy, kto popełnia grzech, jest niewolnikiem grzechu.",
      "Niewolnik zaś nie pozostaje na zawsze w domu; syn pozostaje na zawsze.",
      "Jeżeli więc Syn uwolni was, staniecie się prawdziwie wolnymi.",
      "Wiem, że jesteście potomstwem Abrahama. Mimo to staracie się Mnie zabić, bo nie jesteście podatni na moją naukę.",
      "Głoszę to, co widziałem u Ojca, czyńcie więc to, co usłyszeliście od Ojca”.",
      "W odpowiedzi rzekli do Niego: „Abraham jest naszym Ojcem”. Jezus mówi im: „Gdybyście byli potomkami Abrahama, spełnialibyście uczynki Abrahama.",
      "Teraz zaś staracie się Mnie zabić, Mnie, co oznajmiłem wam prawdę, którą słyszałem od Boga. Tego Abraham nie uczynił.",
      "Wy wypełniacie uczynki swego ojca”. Powiedzieli wtedy do Niego: „My nie z cudzołóstwa jesteśmy zrodzeni. Mamy jednego Ojca — Boga”.",
      "Jezus powiedział im: „Gdyby Bóg był waszym Ojcem, miłowalibyście Mnie. Ja bowiem wyszedłem i przychodzę od Boga; przyszedłem nie sam od siebie, lecz On Mnie posłał.",
      "Dlaczego nie uznajecie mojej nauki? Bo nie jesteście w stanie słuchać mojego słowa.",
      "Wy jako ojca macie diabła i chcecie postępować [według] pożądliwości waszego ojca. On był zabójcą od początku i nie obstawał przy prawdzie, bo nie ma w nim prawdy. Ilekroć wypowiada kłamstwo, mówi według swojej natury, bo jest kłamcą i ojcem kłamstwa.",
      "Mnie zaś nie wierzycie, ponieważ mówię prawdę.",
      "Kto z was dowiedzie mi grzechu?",
      "Kto jest z Boga, słucha słów Bożych. Wy zaś nie słuchacie, ponieważ nie jesteście z Boga”.",
      "W odpowiedzi rzekli Żydzi do Niego: „Czy nie słusznie mówimy, że jesteś Samarytaninem i masz złego ducha?”",
      "Jezus odpowiedział: „Nie mam złego ducha, ale oddaję cześć swemu Ojcu, wy zaś Mnie znieważacie.",
      "Ja nie szukam swojej chwały; jest jednak ktoś, kto [jej] szuka i sądzi.",
      "Zaprawdę, zaprawdę mówię wam, jeśli kto będzie przestrzegał mojej nauki, nigdy nie ujrzy śmierci”.",
      "Powiedzieli do Niego Żydzi: „Teraz poznaliśmy, że masz złego ducha. Abraham i prorocy pomarli. Ty zaś mówisz: „Jeśli kto będzie przestrzegał mojej nauki, nigdy nie zazna śmierci”.",
      "Czy jesteś większy niż Ojciec nasz Abraham, który umarł? Także prorocy pomarli. Kim się sam czynisz?”",
      "Jezus odpowiedział: „Gdybym sam siebie uwielbiał, chwała moja byłaby niczym. Jest [jednak] mój Ojciec, który Mnie uwielbia; mówicie o Nim, że jest naszym Bogiem.",
      "Nie poznaliście Go, Ja zaś Go znam. Gdybym powiedział, że Go nie znam, byłbym podobnym wam kłamcą. Ale znam Go i przestrzegam Jego słów.",
      "Ojciec wasz, Abraham, rozradował się, iż mógł ujrzeć mój dzień — ujrzał [go] i ucieszył się”.",
      "Żydzi powiedzieli wtedy do Niego: „Pięćdziesięciu lat jeszcze nie masz, a widziałeś Abrahama?”",
      "Jezus powiedział im: „Zaprawdę, zaprawdę mówię wam: Nim Abraham się stał, Ja jestem!”",
      "Podnieśli wtedy kamienie, by rzucić na Niego. Jezus ukrył się jednak i wyszedł ze świątyni."
    ],
    [
      "Przechodząc zaś zobaczył człowieka niewidomego od urodzenia.",
      "Uczniowie Jego pytali: „Nauczycielu, kto zgrzeszył, on sam czy jego rodzice, że urodził się niewidomy?”",
      "Jezus odpowiedział: „Ani on nie zgrzeszył, ani jego rodzice, ale mają się w nim objawić czyny Boże”.",
      "Trzeba nam wypełniać dzieła Tego, który Mnie posłał, dopóki jest dzień. Nadchodzi noc, kiedy nikt nie będzie mógł działać.",
      "Dopóki przebywam na świecie, jestem światłem świata.",
      "To powiedział, splunął na ziemię, uczynił błoto ze śliny, pomazał błotem jego oczy",
      "i powiedział do niego: „Idź obmyć się w sadzawce Siloam” (co oznacza „Posłany”). Poszedł więc, omył się i przyszedł widząc.",
      "Sąsiedzi i ci, co go przedtem widywali żebrzącego, mówili: „Czy to nie jest ten, który siedzi i żebrze?”",
      "Jedni mówili: „To jest on”, inni zaś mówili: „Nie, jest tylko podobny do niego”. On jednak sam mówił: „Tak, to ja jestem”.",
      "Mówili więc do niego: „Jakże [więc] otworzyły ci się oczy?”",
      "On odpowiedział: „Człowiek imieniem Jezus uczynił błoto, pomazał mi oczy i powiedział: „Idź do Siloam, obmyj się!” Poszedłem więc i po obmyciu się odzyskałem wzrok”.",
      "Powiedzieli do niego: „Gdzie On jest?” Mówi: „Nie wiem”.",
      "Prowadzą tego, który przedtem był niewidomy, do faryzeuszów.",
      "Był zaś szabat w dniu, kiedy Jezus uczynił błoto i otworzył mu oczy.",
      "Znów wypytywali go faryzeusze, jak odzyskał wzrok. On zaś powiedział im: „Położył mi błoto na oczy, obmyłem się i widzę”.",
      "Niektórzy więc z faryzeuszów mówili: „Człowiek ten nie jest od Boga, ponieważ nie zachowuje szabatu”. Inni zaś mówili: „Jakże może człowiek grzeszny czynić takie znaki?” Doszło do rozłamu między nimi.",
      "Mówią więc znów do niewidomego: „Co sądzisz o Nim, skoro ci wzrok przywrócił?” On zaś rzekł: „To prorok”.",
      "Żydzi nie uwierzyli, że był on niewidomy i przejrzał, dopóki nie przywołali rodziców tego, który odzyskał wzrok.",
      "Wypytywali ich, mówiąc: „Czy to jest wasz syn, o którym mówicie, że urodził się niewidomy? Jakże więc teraz widzi?”",
      "W odpowiedzi rzekli jego rodzice: „Wiemy, że to jest nasz syn i że urodził się niewidomy.",
      "Nie wiemy zaś, w jaki sposób teraz widzi, ani nie wiemy, kto otworzył mu oczy. Zapytajcie jego samego, jest pełnoletni, sam o sobie może powiedzieć”.",
      "Rodzice jego tak powiedzieli, bo się bali Żydów. Żydzi bowiem już postanowili: „Gdyby ktokolwiek uznał Go za Chrystusa, miał być usunięty z synagogi”.",
      "Z tego to powodu jego rodzice powiedzieli: „Jest pełnoletni, zapytajcie jego samego”.",
      "Powtórnie zawołali człowieka, który był niewidomy, i powiedzieli do niego: „Oddaj cześć Bogu. Wiemy, że ten człowiek jest grzesznikiem”.",
      "On zaś odpowiedział: „Nie wiem, czy jest grzesznikiem. Jedno wiem: byłem niewidomym, a teraz widzę”.",
      "Powiedzieli więc do niego: „Co ci uczynił? Jak ci otworzył oczy?”",
      "Odpowiedział im: „Mówiłem już wam, ale nie przyjęliście do wiadomości. Po co chcecie powtórnie słyszeć? Czy i wy chcecie stać się Jego uczniami?”",
      "Obrzucili go obelgami i powiedzieli: „Ty bądź Jego uczniem, my zaś jesteśmy uczniami Mojżesza.",
      "Wiemy, że Bóg przemawiał do Mojżesza, o Tym zaś nie wiemy, skąd jest”.",
      "W odpowiedzi człowiek ten powiedział do nich: „Właśnie to dziwne, że nie wiecie skąd [On] jest, a jednak otworzył mi oczy.",
      "Wiemy, że Bóg nie wysłuchuje grzeszników, ale jeśli ktoś się boi Boga i wypełnia Jego wolę, to tego wysłuchuje.",
      "Od wieków nie słyszano, by ktoś otworzył oczy niewidomemu od urodzenia.",
      "Gdyby nie był od Boga, nie mógłby nic uczynić”.",
      "Odpowiedzieli mu: „Urodziłeś się cały w grzechach, a nas pouczasz?” I precz go wyrzucili.",
      "Jezus usłyszał, że precz go wyrzucili, i kiedy go spotkał, powiedział (do niego): „Czy wierzysz w Syna Człowieczego”?",
      "On odpowiedział, pytając: „A kim On jest, Panie, abym mógł wierzyć w Niego?”",
      "Jezus powiedział do niego: „Widzisz Go; jest Nim Ten, który mówi z tobą”.",
      "On zaś rzekł: „Wierzę, Panie!” I oddał Mu pokłon.",
      "Jezus zaś powiedział: „Przyszedłem na sąd na ten świat, aby niewidomi przejrzeli, a widzący stali się niewidomi”.",
      "Gdy to usłyszeli niektórzy faryzeusze, co byli przy Nim, powiedzieli do Niego: „Czy i my jesteśmy niewidomi?”",
      "Jezus powiedział im: „Gdybyście byli niewidomi, nie mielibyście grzechu. Teraz zaś mówicie: „Widzimy”, a więc grzech wasz trwa”."
    ],
    [
      "„Zaprawdę, zaprawdę mówię wam: kto nie wchodzi do owczarni przez bramę, lecz się inną wdziera drogą, ten jest złodziejem i zbójcą.",
      "Ten co przez bramę wchodzi, jest pasterzem owiec.",
      "Jemu to otwiera odźwierny, a owce słuchają jego głosu. Swoje owce woła on po imieniu i wyprowadza je.",
      "Gdy wszystkie swoje [owce] wyprowadzi, idzie przed nimi, a one podążają za nim, bo znają jego głos.",
      "Za obcym nie pójdą, lecz uciekną od niego, bo nie znają głosu obcego”.",
      "Taką to przypowieść opowiedział im Jezus, oni jednak nie zrozumieli znaczenia tego, co im mówił.",
      "Znów więc powiedział Jezus: „Zaprawdę, zaprawdę mówię wam: Ja jestem bramą owiec.",
      "Wszyscy, którzy przyszli przede Mną, są złodziejami i zbójcami. Ale owce nie usłuchały ich.",
      "Ja jestem bramą. Jeśli ktoś wchodzi przeze Mnie, dozna zbawienia: będzie wchodził i wychodził oraz znajdzie pastwisko.",
      "Złodziej przychodzi tylko, by ukraść, zabić i zniszczyć. Ja przyszedłem, ażeby miały życie, by [je] miały obficie.",
      "Ja jestem dobrym pasterzem. Dobry pasterz oddaje swe życie za owce.",
      "Najemnik zaś i ten, kto nie jest pasterzem, do którego owce nie należą, gdy widzi nadchodzącego wilka, porzuca owce i ucieka; wilk zaś porywa je i rozprasza.",
      "Jest on bowiem najemnikiem i nie zależy mu na owcach.",
      "Ja jestem dobrym pasterzem, znam swoje [owce] i moje Mnie znają.",
      "Tak jak Ojciec Mnie zna, tak i Ja znam Ojca i swoje życie oddaję za owce.",
      "Mam też inne owce, które nie są z tej owczarni. Także te muszę przyprowadzić i będą słuchać mojego głosu; i stanie się jedna owczarnia i jeden pasterz.",
      "Ojciec dlatego Mnie miłuje, że oddaję swe życie, by je znów otrzymać.",
      "Nikt Mi go nie odbiera, lecz oddaję je dobrowolnie. Mam władzę je oddać i mam władzę je znów wziąć. Takie polecenie otrzymałem od swego Ojca”.",
      "Wśród Żydów nastąpił znów rozłam z powodu tych słów.",
      "Wielu z nich mówiło: „Jest opętany przez złego ducha i szaleje. Dlaczego Go słuchacie?”",
      "Inni mówili: „To nie są słowa opętanego przez złego ducha. Czy zły duch jest w stanie otworzyć oczy niewidomemu?”",
      "Przypadała właśnie uroczystość Poświęcenia Świątyni w Jerozolimie; była wtedy zima.",
      "Jezus przechadzał się w świątyni, w krużganku Salomona.",
      "Żydzi otoczyli Go i mówili doń: „Jak długo będziesz nas trzymał w niepewności? Jeśli jesteś Chrystusem, powiedz nam otwarcie!”",
      "Jezus odpowiedział im: „Powiedziałem wam, ale nie wierzycie. Czyny, które spełniam w imię mojego Ojca, one dają o Mnie świadectwo.",
      "Ale wy nie wierzycie, bo nie jesteście z moich owiec.",
      "Moje owce słuchają mojego głosu, a Ja je poznaję i idą za Mną.",
      "Daję im życie wieczne i nie mogą zginąć na wieki, a nikt nie wyrwie ich z moich rąk.",
      "Mój Ojciec, cokolwiek Mi dał, jest większy od wszystkiego; i nikt nie jest w stanie wyrwać z ręki Ojca.",
      "Ja i Ojciec jedno jesteśmy”.",
      "Żydzi pochwycili znów kamienie, by Go ukamienować.",
      "Odpowiedział im Jezus: „Wiele dobrych czynów okazałem wam od Ojca, za który z tych czynów chcecie Mnie kamienować?”",
      "Żydzi odrzekli Mu: „Za dobry czyn nie chcemy Cię kamienować, ale za bluźnierstwo i dlatego, że będąc człowiekiem czynisz siebie Bogiem”.",
      "Jezus odpowiedział im: „Czy w waszym Prawie nie napisano: Ja rzekłem: jesteście bogami.",
      "Jeśli nazwało ono bogami tych, do których skierowane zostało słowo Boże — a Pisma nie można odrzucić —",
      "wy mówicie o Tym, którego Ojciec uświęcił i posłał na świat: „Bluźnisz!”, a to dlatego że powiedziałem: „Jestem Synem Bożym”?",
      "Jeżeli nie pełnię czynów mojego Ojca, nie wierzcie Mi.",
      "Jeśli zaś wypełniam, to nawet gdybyście Mnie nie wierzyli, wierzcie czynom, abyście wiedzieli i poznali, że Ojciec jest we Mnie, a Ja w Ojcu”.",
      "Starali się (więc) Go znów pojmać; jednak On uszedł z ich rąk.",
      "Odszedł wtedy ponownie za Jordan w tę okolicę, gdzie Jan przedtem udzielał chrztu, i pozostał tam.",
      "Wielu przyszło do Niego i mówiło: „Jan nie uczynił wprawdzie żadnego znaku, jednak prawdą było wszystko, co on o Nim powiedział”.",
      "Wielu też uwierzyło tam w Niego."
    ],
    [
      "Chorował zaś pewien [człowiek], Łazarz z Betanii, z miejscowości Marii i jej siostry Marty.",
      "Maria zaś była tą, która namaściła, Pana wonnym olejkiem, wytarła nogi Jego swoimi włosami; jej to brat, Łazarz, chorował.",
      "Siostry posłały więc do Niego wiadomość: „Panie, oto ten, którego miłujesz, jest chory”.",
      "Gdy Jezus [to] usłyszał, powiedział: „Choroba ta nie prowadzi ku śmierci, ale ku chwale Bożej, aby Syn Boży doznał chwały przez nią”.",
      "Jezus zaś miłował Martę i jej siostrę oraz Łazarza.",
      "Gdy jednak usłyszał, że on choruje, mimo to pozostał przez dwa dni w miejscu, gdzie przebywał.",
      "Dopiero potem mówi do swych uczniów: „Udajmy się znów do Judei”.",
      "Uczniowie mówią Mu: „Rabbi, dopiero chcieli Cię Żydzi ukamienować i znowu tam idziesz?”",
      "Jezus odpowiedział: „Czy dzień nie ma dwunastu godzin? Jeśli ktoś chodzi za dnia, nie potknie się, bo widzi światło tego świata.",
      "Jeśli zaś ktoś chodzi w nocy, potknie się, bo brak mu światła”.",
      "To powiedział, potem zaś zwraca się do nich: „Nasz przyjaciel Łazarz zasnął, ale idę, by go zbudzić”.",
      "Uczniowie Jego powiedzieli: „Panie, jeśli zasnął, odzyska zdrowie”.",
      "Jezus jednak mówił o jego śmierci, oni zaś myśleli, że mówi o odpoczynku, jaki przynosi sen.",
      "Wtedy powiedział im Jezus otwarcie: „Łazarz umarł.",
      "Lecz z powodu was — abyście mogli uwierzyć — cieszę się, że Mnie tam nie było. Ale udajmy się do niego”.",
      "Tomasz, zwany Didymos, powiedział do współuczniów: „Choćmy [Chodźmy] i my, by umrzeć wraz z Nim”.",
      "Gdy więc Jezus przyszedł, zastał go leżącego już od czterech dni w grobowcu.",
      "Betania zaś leżała blisko Jerozolimy, w odległości około piętnastu stadiów.",
      "Wielu Żydów zeszło się do Marty i Marii, by je pocieszyć po [stracie) brata.",
      "Gdy Marta usłyszała, że Jezus nadchodzi, wyszła Mu naprzeciw. Maria zaś siedziała w domu.",
      "Marta powiedziała do Jezusa: „Panie, gdybyś tu był, brat mój nie umarłby;",
      "(ale) i teraz wiem, że o cokolwiek poprosiłbyś Boga, da Tobie Bóg”.",
      "Jezus mówi do niej: „Brat twój zmartwychwstanie”.",
      "Marta mówi do Niego: „Wiem, że zmartwychwstanie przy zmartwychwstaniu w dzień ostateczny”.",
      "Jezus powiedział jej: „Ja jestem zmartwychwstaniem i życiem. Kto wierzy we Mnie, choćby umarł, będzie żył.",
      "Każdy zaś, kto żyje i wierzy we Mnie, nie umrze na wieki. Wierzysz w to?”",
      "Mówi do Niego: „Tak, Panie. Trwam w wierze, że Ty jesteś Synem Bożym, który przyszedł na świat”.",
      "Po tych słowach odeszła i potajemnie zawołała swoją siostrę Marię, donosząc: „Jest Nauczyciel, woła cię”.",
      "Gdy ta usłyszała, powstała szybko i poszła do Niego.",
      "Jezus bowiem jeszcze nie wszedł do osiedla, ale był wciąż w miejscu, gdzie Go spotkała Maria.",
      "Gdy więc Żydzi, którzy byli z nią w domu i pocieszali ją, zobaczyli, że Maria spiesznie wstała i wyszła, poszli za nią, przypuszczając, iż idzie do grobowca, by tam płakać.",
      "Gdy Maria przyszła na miejsce, gdzie był Jezus, zobaczywszy Go, rzuciła Mu się do nóg i powiedziała do Niego: „Panie, gdybyś tu był, nie umarłby mój brat”.",
      "Gdy więc Jezus zobaczył, jak płakała ona i Żydzi, którzy z nią szli, okazał wewnętrzne wzruszenie i rozterkę.",
      "Następnie powiedział: „Gdzie go położyliście?” Mówią Mu: „Panie, chodź i zobacz”.",
      "Jezus zapłakał.",
      "Żydzi więc mówili: „Oto jak Go miłował”.",
      "Niektórzy z nich mówili: „Czy Ten, który otworzył oczy niewidomemu, nie mógł sprawić, by tamten nie umarł?”",
      "Jezus zaś ponownie mocno wzruszony idzie do grobowca. Była to pieczara, a na niej leżał kamień.",
      "Jezus mówi: „Odwalcie kamień!” Marta, siostra zmarłego, mówi: „Panie, już cuchnie, bo już od czterech dni [leży]!”",
      "Jezus mówi do niej: „Czy nie powiedziałem tobie, że jeśli uwierzysz, zobaczysz chwałę Bożą?”",
      "Odwalili więc kamień. Jezus wzniósł oczy ku górze i powiedział: „Ojcze, dziękuję Tobie, że wysłuchałeś Mnie.",
      "Wiedziałem wprawdzie, że zawsze Mnie wysłuchujesz. Powiedziałem jednak dla otaczającego ludu, aby uwierzyli, że Ty Mnie posłałeś”.",
      "Gdy to powiedział, zawołał bardzo głośno: „Łazarzu, wyjdź ha zewnątrz!”",
      "Zmarły zaś wyszedł z nogami i rękoma powiązanymi opaskami i twarzą owiniętą chustą. Jezus mówi im: „Rozwiążcie go i pozwólcie mu odejść”.",
      "Wielu Żydów spośród tych, którzy przyszli do Marii i zobaczyli, co uczynił [Jezus], uwierzyło w Niego.",
      "Niektórzy z nich jednak poszli do faryzeuszów i powiedzieli im, co uczynił Jezus.",
      "Wobec tego arcykapłani i faryzeusze zwołali Radę i mówili: „Co mamy czynić? Ten człowiek bowiem czyni wiele znaków.",
      "Jeśli Go tak pozostawimy, wszyscy uwierzą w Niego; a wtedy przyjdą Rzymianie i zabiorą nam świątynię i naród”.",
      "Jeden z nich, imieniem Kajfasz, będąc w tym roku arcykapłanem, powiedział do nich: „Wy nic nie wiecie",
      "ani nie bierzecie pod rozwagę, że lepiej będzie dla was, żeby jeden człowiek umarł za naród, niż miałby cały naród zginąć”.",
      "Powiedział zaś to nie od siebie, lecz będąc arcykapłanem w tym roku, wypowiedział proroctwo, że Jezus miał umrzeć za naród.",
      "I to nie tylko za naród, lecz aby rozproszone dzieci Boże zgromadził w jedno.",
      "Od tego dnia postanowiono Go zabić.",
      "Jezus zaś już nie chodził jawnie wśród Żydów, lecz odszedł stamtąd do miejsca na pograniczu pustyni, do miasta zwanego Efraim; tam właśnie przebywał z uczniami.",
      "Zbliżała się Pascha żydowska i wielu jeszcze przed Paschą ciągnęło z okolicy do Jerozolimy, by się oczyścić.",
      "Szukali więc Jezusa i mówili między sobą, stojąc w świątyni: „Jak wam się wydaje, czyżby nie miał: przyjść na święto?”",
      "Arcykapłani zaś i faryzeusze wydali nakaz, że gdyby ktoś wiedział, gdzie się [Jezus] znajduje, ma donieść, aby Go można było pojmać."
    ],
    [
      "Na sześć dni przed Paschą przybył Jezus do Betanii, gdzie przebywał Łazarz, którego wskrzesił z martwych.",
      "Urządzili tam dla Niego ucztę; Marta usługiwała, a Łazarz był jednym z tych, którzy zasiedli z Nim.",
      "Maria więc wzięła funt wonnego olejku, prawdziwego drogocennego nardu, i namaściła nogi Jezusa i osuszyła Jego nogi swymi włosami.",
      "Jeden zaś z Jego uczniów, Judasz Iszkariota, który miał Go wydać, mówi:",
      "„Dlaczego nie sprzedano tego wonnego olejku za trzysta denarów i nie rozdano ubogim?”",
      "To powiedział nie dlatego, że troszczył się o ubogich, ale że był złodziejem i że mając trzos, wykradał to, co do niego wkładano.",
      "Jezus powiedział mu: „Zostaw ją, aby zapamiętała to do dnia mojego pogrzebu”.",
      "„Ubogich bowiem zawsze macie wśród siebie, Mnie zaś nie zawsze macie”.",
      "Liczny tłum Żydów dowiedział się, że [Jezus] tam przebywa, i poszli nie tylko z powodu Jezusa, lecz aby zobaczyć Łazarza, którego wskrzesił z martwych.",
      "Arcykapłani postanowili zabić także Łazarza,",
      "bo z jego powodu wielu odstępowało od Żydów i wierzyło w Jezusa.",
      "Następnego dnia gdy wielki tłum, który przybył na święto, usłyszał, że Jezus przychodzi do Jerozolimy,",
      "wziął gałązki palmowe, wyszedł Mu naprzeciw i wołał: Hosanna! Błogosławiony, który przychodzi w imię Pańskie i król Izraela!",
      "Skoro zaś Jezus znalazł osiołka, wsiadł na niego, tak jak napisano:",
      "Nie bój się, córo Syjonu, Oto idzie twój Król, siedząc na źrebięciu oślicy.",
      "Najpierw nie zrozumieli tego Jego uczniowie, ale gdy Jezus został uwielbiony, przypomnieli sobie, że tak o Nim napisano i że tak Mu uczynili.",
      "Tłum, który był z Nim, dawał świadectwo, że wywołał Łazarza z grobowca i wskrzesił go z martwych.",
      "Dlatego też tłum wyszedł Mu na spotkanie, że usłyszał, iż dokonał tego znaku.",
      "Faryzeusze mówili między sobą: „Patrzcie, nie możecie nic zdziałać. Oto cały świat poszedł za Nim”.",
      "Byli zaś niektórzy Grecy wśród przybywających, by pokłonić się |Bogu] w dzień świąteczny.",
      "Przyszli oni do, Filipa z Betsaidy Galilejskiej i wypytywali go, i mówili: „Panie, chcemy zobaczyć Jezusa”.",
      "Przychodzi Filip i mówi [o tym] Andrzejowi; Andrzej i Filip idą i mówią Jezusowi.",
      "Jezus zaś taką daje im odpowiedź: „Nadeszła godzina, aby Syn Człowieczy został uwielbiony.",
      "Zaprawdę, zaprawdę mówię wam, jeśli ziarno pszenicy, które wpadło w ziemię, nie obumrze, pozostaje samo. Jeśli zaś obumrze, przynosi obfity plon.",
      "Kto jest przywiązany do swego życia — traci je, kto ma swoje życie w nienawiści na tym świecie, zachowa je na życie wieczne.",
      "Jeśli ktoś chce Mi służyć, niech idzie za Mną, a gdzie Ja jestem, tam będzie i mój sługa. Jeśli ktoś Mi służy, Ojciec będzie Go darzył czcią”.",
      "Teraz moja dusza doznała wstrząsu. Co więc mam powiedzieć? „Ojcze, wybaw Mnie od tej godziny”? Lecz właśnie na tę godzinę przyszedłem!",
      "Ojcze! Uwielbij swoje imię!” Wtedy dotarł z nieba głos: „Już uwielbiłem i znów uwielbię!”",
      "Stojący lud, który słyszał [to], mówił: „zagrzmiało”; inni mówili: „anioł przemówił do Niego”.",
      "Jezus rzekł im w odpowiedzi: „nie dla Mnie dał się słyszeć ten głos, lecz dla was.",
      "Teraz odbywa się sąd nad tym światem. Teraz rządca tego świata zostanie precz wyrzucony.",
      "Gdy zaś Ja zostanę podwyższony z ziemi, wszystkich pociągnę ku sobie”.",
      "To powiedział, chcąc zaznaczyć, jaką śmiercią miał umrzeć.",
      "Tłum zaś odpowiedział Mu: „My słyszeliśmy z Prawa, że Chrystus trwa na wieki. Jakże więc mówisz, że Syn Człowieczy musi być podwyższony? Któż to jest ten Syn Człowieczy?”",
      "Jezus odpowiedział im: „Jeszcze przez krótki czas światło jest wśród was. Chodźcie, dopóki macie światło, by was ciemności nie ogarnęły. Ten, który w ciemnościach chodzi, nie wie, dokąd idzie.",
      "Skoro macie światło, wierzcie w światło, abyście byli synami światłości”. To powiedział Jezus i odszedł, i ukrył się przed nimi.",
      "Mimo że tak wielkie znaki uczynił wobec nich, nie wierzyli w Niego,",
      "aby wypełniła się zapowiedź proroka Izajasza, który powiedział: Panie, kto uwierzy na nasz głos? a ramią Pańskie komu się objawiło?",
      "Nie mogli wierzyć dlatego, że znów Izajasz powiedział:",
      "Oczy ich dotknął ślepotą, serce ich uczynił otępiałe, by nie widzieli oczami, nie rozumieli sercem i nie nawrócili się, i bym ich nie uzdrowił.",
      "To powiedział Izajasz, jako że widział Jego chwałę i mówił o Nim.",
      "Mimo to wielu z przywódców uwierzyło w Niego, lecz z powodu faryzeuszów nie przyznawali się, żeby ich nie wykluczono z synagogi.",
      "Bo miłowali bardziej chwałę ludzką niż chwałę Bożą.",
      "Jezus zaś zawołał tymi słowami: „Kto we Mnie wierzy, nie we Mnie wierzy, ale w Tego, który Mnie posłał.",
      "A kto Mnie widzi, widzi Tego, który Mnie posłał.",
      "Przyszedłem jako światło na świat, by każdy, kto we Mnie wierzy, nie musiał przebywać w ciemności.",
      "A jeśli ktoś słucha moich słów, ale ich nie przestrzega, nie Ja go osądzam. Nie przyszedłem bowiem, aby sądzić świat, lecz aby świat zbawić.",
      "Kto Mnie odrzuca i nie przyjmuje moich słów, ma swego sędziego. Słowo, jakie wypowiedziałem, ono osądzi go w dzień ostateczny.",
      "Bo nie od siebie mówiłem, lecz Ojciec, który Mnie posłał, On mi nakazał, co mam mówić oraz głosić.",
      "Wiem także, że Jego przykazanie jest życiem wiecznym. Cokolwiek więc głoszę, głoszę tak, jak Mi Ojciec powiedział”."
    ],
    [
      "Przed świętem Paschy Jezus wiedział, że nadeszła Jego godzina, aby z tego świata przeszedł do Ojca. Skoro umiłował swoich na świecie, do końca ich umiłował.",
      "Już w czasie odbywającej się uczty diabeł podsunął Judaszowi Iszkariocie, synowi Szymona, myśl, by Go zdradził.",
      "[Jezus] wiedząc, że Ojciec wszystko złożył w Jego ręce i że wyszedł od Boga i do Boga odchodzi,",
      "powstaje od wieczerzy i składa szaty, a wziąwszy prześcieradło, przepasał się nim.",
      "Następnie wlał wody do misy i zaczął obmywać nogi uczniów i wycierać prześcieradłem, którym się przepasał.",
      "Idzie więc do Szymona Piotra, [a on] mówi do Niego: „Panie, Ty mi umywasz nogi?”",
      "Jezus odpowiedział mu: „Co Ja czynię, tego ty teraz nie rozumiesz, zrozumiesz jednak potem”.",
      "Mówi do Niego Piotr: „Nie, nigdy mi nie będziesz umywał nóg!” Jezus odpowiedział mu: „Jeśli cię nie obmyję, nie będziesz miał współuczestnictwa ze Mną”.",
      "Szymon Piotr mówi do Niego: „Panie, nie tylko moje nogi, ale i ręce, i głowę”.",
      "Jezus powiada mu: „Ten, kto jest obmyty, nie potrzebuje się myć, lecz jest cały czysty. Wy jesteście czyści, ale nie wszyscy”.",
      "Wiedział bowiem, kto Go miał zdradzić. Dlatego właśnie powiedział: „nie wszyscy jesteście czyści”.",
      "Gdy więc umył ich nogi, przywdział swe szaty i zasiadł znów [przy stole]. Powiedział im: „Czy rozumiecie, co wam uczyniłem?",
      "Nazywacie Mnie „Nauczycielem” oraz „Panem”. Słusznie mówicie, jestem nim bowiem.",
      "Jeżeli więc Ja, będąc Panem i Nauczycielem, umyłem wam nogi, także wy powinniście umywać nogi jeden drugiemu.",
      "Dałem wam przykład, abyście czynili tak, jak Ja wam uczyniłem.",
      "Zaprawdę, zaprawdę mówię wam, sługa nie przewyższa pana ani wysłannik tego, co go posłał.",
      "Jeśli pojęliście, błogosławieni jesteście, gdy będziecie to czynić.",
      "Nie o was wszystkich [to] mówię. Wiem, których wybrałem. Chodzi jednak o to, by się wypełniło Pismo: Ten, kto spożywa ze mną chleb, podniósł przeciw mnie swą piętę.",
      "Już obecnie wam mówię, zanim się to stanie, abyście gdy się stanie, uwierzyli, że Ja jestem.",
      "Zaprawdę, zaprawdę mówię wam: „Ktokolwiek przyjmuje tego, kogo Ja wyślę, Mnie przyjmuje. Kto zaś Mnie przyjmuje, przyjmuje Tego, który Mnie posłał”.",
      "Gdy Jezus to powiedział, wzruszył się do głębi i stwierdził: „Zaprawdę, zaprawdę mówię wam, że jeden z was Mnie zdradzi”.",
      "Uczniowie spoglądali na siebie, nie wiedząc, o kim mówi.",
      "Jeden z Jego uczniów, którego Jezus miłował, zajmował miejsce przy Jego piersi.",
      "Jemu to daje znak Szymon Piotr (i mówi do niego): „Zapytaj, kim jest ten, o którym mówi”.",
      "On zaś, oparłszy się na piersi Jezusa, mówi do Niego: „Panie, któż to jest?”",
      "Jezus odpowiada: „Jest to ten, dla którego umaczam kawałek [chleba] i podam (mu)”. Gdy umoczył więc kawałek [chleba], (wziął i) podał Judaszowi Iszkariocie, synowi Szymona.",
      "A po spożyciu kawałka [chleba] zaraz wstąpił w niego szatan. Jezus mówi więc do niego: „Co masz czynić, uczyń prędzej”.",
      "Spośród biesiadników nikt nie zrozumiał, dlaczego to do niego powiedział.",
      "Ponieważ Judasz miał trzos, niektórzy myśleli, że Jezus polecił mu: „Zakup to, czego nam na święto potrzeba”, albo żeby dał coś ubogim.",
      "Skoro więc spożył on kawałek [chleba], natychmiast wyszedł; była zaś noc.",
      "Gdy zaś wyszedł, mówi Jezus: „Teraz Syn Człowieczy otrzymał chwałę, a w Nim otrzymał chwałę także Bóg.",
      "(Jeżeli Bóg otrzymał w Nim chwałę), Bóg również otoczył Go chwałą w samym sobie i niezadługo otoczy Go chwałą.",
      "Dzieci, już niedługo jestem z wami. Będziecie Mnie szukać, a jak poprzednio powiedziałem Żydom: „Dokąd Ja idę, wy nie możecie pójść”, tak i wam mówię.",
      "Daję wam nowe przykazanie, abyście się wzajemnie miłowali. Tak jak Ja was umiłowałem, tak i wy macie się miłować nawzajem.",
      "Po tym wszyscy poznają, że jesteście moimi uczniami, jeżeli będziecie okazywali sobie nawzajem miłość”.",
      "Mówi do Niego Szymon Piotr: „Panie, dokąd odchodzisz?” Odpowiedział mu Jezus: „Nie możesz pójść za Mną tam, dokąd odchodzę; pójdziesz za Mną jednak później”.",
      "Mówi do Niego Piotr: „Panie, dlaczego nie mogę pójść za Tobą teraz? Oddam swe życie za Ciebie!”",
      "Odpowiada Jezus: „Chcesz za Mnie oddać swe życie? Zaprawdę, zaprawdę mówię tobie, nim kogut zapieje, trzykrotnie się Mnie zaprzesz”."
    ],
    [
      "„Niech wasze serce nie doznaje trwogi. Wierzycie w Boga i we Mnie wierzcie.",
      "W domu mojego Ojca jest wiele miejsc pobytu. Gdyby tak nie było, powiedziałbym wam; idę bowiem przygotować wam miejsce.",
      "Gdy zaś pójdę i przygotuję wam miejsce, znów przyjdę i zabiorę was do siebie, abyście byli tam, gdzie i Ja jestem.",
      "Znacie drogę tam, dokąd Ja idę”.",
      "Mówi Mu Tomasz: „Panie, nie wiemy, dokąd idziesz. Jak możemy znać drogą?”",
      "Jezus mówi mu: „Ja jestem drogą, prawdą i życiem. Nikt nie przychodzi do Ojca, jak tylko przeze Mnie.",
      "Jeśli Mnie poznaliście, poznacie i mojego Ojca. Odtąd znacie Go i zobaczyliście Go”.",
      "Filip mówi Mu: „Panie, ukaż nam Ojca, a wystarczy nam”.",
      "Jezus mówi do niego: „Przez tak długi czas jestem z wami i nie poznaliście Mnie? Filipie, kto Mnie zobaczył, zobaczył Ojca. Jakże mówisz: „Pokaż nam Ojca”?",
      "Czy nie wierzysz, że Ja jestem w Ojcu, a Ojciec we Mnie? Słowa, które Ja wam mówię, nie mówię od siebie. Ojciec, który jest we Mnie, dokonuje swych dzieł.",
      "Wierzcie Mi, że Ja jestem w Ojcu, a Ojciec we Mnie. W przeciwnym wypadku wierzcie z powodu samych dzieł.",
      "Zaprawdę, zaprawdę mówię wam: „Kto we Mnie wierzy, będzie i on spełniał dzieła, które Ja czynię; będzie spełniał nawet większe od nich, bo Ja idę do Ojca.",
      "O cokolwiek będziecie prosić w moje imię, to spełnię, aby Ojciec doznał chwały w Synu.",
      "O cokolwiek Mnie prosić będziecie w moje imię, spełnię to.",
      "Jeśli Mnie miłujecie, będziecie zachowywać moje przykazania.",
      "Będę zaś prosił Ojca i innego Pocieszyciela da wam, by z wami był na zawsze:",
      "Ducha Prawdy, którego świat nie może przyjąć, bo ani Go nie widzi, ani nie zna. Wy znacie Go, ponieważ przebywa u was i będzie z wami.",
      "Nie pozostawię was sierotami; przyjdę do was.",
      "Już niedługo, a świat Mnie więcej nie ujrzy, wy zaś ujrzycie Mnie, albowiem Ja żyję i wy będziecie żyć.",
      "W tym dniu poznacie, że Ja jestem w moim Ojcu, wy zaś we Mnie, a Ja w was.",
      "Kto ma moje przykazania i zachowuje je, ten Mnie miłuje. Tego zaś, kto Mnie miłuje, tego i Ojciec mój miłuje, i Ja będę Go miłował, i objawię siebie jemu”.",
      "Mówi do Niego Juda, ale nie Iszkariota: „Panie, co się stało, że chcesz objawić siebie nam, a nie światu?”",
      "W odpowiedzi rzekł mu Jezus: „Jeśli kto Mnie miłuje, zachowa moje słowo, a mój Ojciec będzie go miłował. Przybędziemy do niego i będziemy u niego przebywać.",
      "Kto Mnie nie miłuje, nie zachowuje moich słów. Nauka zaś, którą słyszycie, nie jest moją, lecz Ojca, który Mnie posłał”.",
      "Mówię wam to, gdy przebywam wśród was.",
      "Pocieszyciel zaś, Duch Święty, którego Ojciec pośle w moim imieniu, On was pouczy o wszystkim i przypomni wam wszystko, co wam powiedziałem.",
      "Pozostawiam wam pokój, mój pokój daję wam; nie tak jak świat daję [go] wam. Niech trwoga ani niepokój nie ogarniają waszego serca.",
      "Słyszeliście, że powiedziałem wam: „Odchodzę i przyjdę do was”. Gdybyście miłowali Mnie, cieszylibyście się, że udaję się do Ojca; mój Ojciec jest bowiem większy ode Mnie.",
      "Teraz zaś powiedziałem wam, zanim to nastąpi, abyście uwierzyli, gdy się stanie.",
      "Już niewiele będę z wami mówił. Nadchodzi bowiem książę tego świata; nic on nie może przeciw Mnie.",
      "Jednak niech świat pozna, że miłuję Ojca i tak czynię, jak Ojciec mi polecił. Wstańcie, odejdźmy stąd!”."
    ],
    [
      "„Ja jestem prawdziwym winnym krzewem, mój Ojciec zaś jest rolnikiem.",
      "Każdą latorośl, która nie przynosi owocu we Mnie, odcina; każdą zaś, która przynosi owoc, oczyszcza, aby przynosiła więcej owocu.",
      "Wy już jesteście czyści dzięki nauce, jaką wam oznajmiłem.",
      "Pozostańcie we Mnie, Ja zaś w was. Podobnie jak latorośl nie może przynosić sama ze siebie owocu, jeżeli nie pozostaje złączona z winnym krzewem, tak i wy, jeśli nie pozostaniecie w łączności ze Mną.",
      "Ja jestem winnym krzewem, wy zaś latoroślami. Kto we Mnie trwa, a Ja w nim, ten przynosi wiele owocu, ponieważ beze Mnie nic nie możecie uczynić.",
      "Jeśli ktoś we Mnie nie trwa, zostanie wyrzucony jak latorośl i uschnie. Zbiorą ją, wrzucą do ognia i spłonie.",
      "Jeśli wytrwacie we Mnie, i moje słowa będą w was trwać; proście, o cokolwiek chcecie, a spełni się wam.",
      "Ojciec mój przez to dozna chwały, że przyniesiecie obfity owoc i będziecie moimi uczniami.",
      "Tak jak Ojciec Mnie umiłował, i Ja was umiłowałem: wytrwajcie w mojej miłości.",
      "Jeśli będziecie zachowywać moje przykazania, wytrwacie w mojej miłości, tak jak Ja zachowałem polecenie mojego Ojca i trwam w Jego miłości.",
      "To powiedziałem wam, aby moja radość była w was, wasza zaś radość stała się pełna.",
      "To jest moim przykazaniem, abyście się wzajemnie miłowali, tak jak Ja was umiłowałem.",
      "Nikt nie może mieć większej miłości niż ten, który życie swoje składa za swych przyjaciół.",
      "Wy jesteście moimi przyjaciółmi, jeśli będziecie wykonywać to, co wam przykazuję.",
      "Już nie nazywam was sługami, bo sługa nie wie, co czyni jego pan. Nazwałem was przyjaciółmi, bo oznajmiłem wam wszystko, cokolwiek usłyszałem od swego Ojca.",
      "Nie wy Mnie wybraliście, lecz Ja wybrałem was i ustanowiłem, byście poszli i przynosili owoc. Wasz owoc zaś niech będzie trwały, aby mój Ojciec dał wam, o cokolwiek poprosilibyście w moje imię.",
      "To wam nakazuję, abyście się wzajemnie miłowali.",
      "Jeśli was nienawidzi świat, wiedzcie, że Mnie najpierw znienawidził.",
      "Gdybyście byli ze świata, świat miłowałby was jako swoich. Ponieważ jednak nie jesteście ze świata, ale Ja wybrałem was ze świata, dlatego świat was nienawidzi.",
      "Przypomnijcie sobie słowo, które do was powiedziałem: „sługa nie jest większy od swego pana”. Jeśli Mnie prześladowali, także was będą prześladować. Jeżeli mojej nauki przestrzegali, również i waszej będą przestrzegać.",
      "Ale to wszystko będą czynić przeciw wam z powodu mojego imienia, bo nie znają Tego, który Mnie posłał.",
      "Gdybym nie przyszedł i nie powiedział im, nie mieliby grzechu. Teraz zaś nie mają wytłumaczenia dla swego grzechu.",
      "Kto Mnie nienawidzi, ten także nienawidzi mojego Ojca.",
      "Gdybym nie dokonał wśród nich uczynków, których nikt inny nie mógłby dokonać, nie mieliby grzechu. Teraz zaś, gdy zobaczyli, znienawidzili i Mnie, i mojego Ojca.",
      "Stało się to, aby wypełniło się słowo napisane w ich Prawie: Znienawidzili mnie bez powodu.",
      "Gdy przyjdzie Pocieszyciel, którego Ja wam poślę od Ojca, Duch prawdy, który od Ojca pochodzi, On będzie dawał świadectwo o Mnie.",
      "Wy także dajecie świadectwo, albowiem jesteście ze Mną od początku”."
    ],
    [
      "„Powiedziałem to wam, abyście nie popadli w zgorszenie.",
      "Wykluczą was z synagog. Nawet nadchodzi godzina, że kiedy kto was zabije, będzie uważał, iż oddaje cześć Bogu.",
      "Będą to czynić, bo nie poznali ani Ojca, ani Mnie.",
      "To bowiem wam powiedziałem, abyście pamiętali o tym, gdy nadejdzie ich godzina, że Ja wam powiedziałem. Nie mówiłem wam o tym od początku, ponieważ byłem z wami.",
      "Teraz zaś odchodzę do Tego, który Mnie posłał, a nikt z was nie pyta Mnie: „Dokąd odchodzisz?”",
      "Jednak smutek napełnił wasze serca, ponieważ to powiedziałem.",
      "Lecz Ja mówię wam prawdę: lepiej jest dla was, że Ja odejdę. Bo jeślibym nie odszedł, Pocieszyciel nie przyjdzie do was. Jeśli zaś odejdę, poślę Go do was.",
      "Gdy On przyjdzie, przekona świat co do grzechu, sprawiedliwości i sądu.",
      "Co do grzechu, że nie wierzą we Mnie;",
      "co do sprawiedliwości, że odchodzę do Ojca i już Mnie nie ujrzycie;",
      "co do sądu, że książę tego świata został osądzony.",
      "Wiele jeszcze mam wam do powiedzenia, ale nie możecie znieść teraz.",
      "Gdy zaś On przyjdzie, Duch Prawdy, poprowadzi was ku całkowitej prawdzie. Nie będzie mówił sam od siebie, lecz co usłyszy, powie, i oznajmi wam to, co ma nadejść.",
      "On uwielbi Mnie, bo zaczerpnie z tego co moje i oznajmi wam.",
      "Wszystko to, co ma Ojciec, jest moje. Dlatego powiedziałem, że bierze z tego co moje i obwieści wam.",
      "Już niedługo, a nie zobaczycie Mnie, i znów po niedługim czasie będziecie Mnie widzieć”.",
      "Niektórzy uczniowie Jego mówili między sobą: „Cóż oznacza to, co nam mówi: „już niedługo, a nie zobaczycie Mnie, i znów po niedługim czasie będziecie Mnie widzieć?” oraz „odchodzę do Ojca”?”",
      "Mówili więc: „Co to jest to „niedługo”, (o którym mówi)? Nie wiemy, co chce powiedzieć”.",
      "Jezus wiedząc, że chcą Go zapytać, powiedział im: „Zastanawiacie się między sobą nad tym, że powiedziałem: „niedługo, a nie zobaczycie Mnie, i znów niedługo, a będziecie Mnie widzieć”?",
      "Zaprawdę, zaprawdę mówię wam: wy będziecie płakać i smucić się, świat zaś będzie się weselił. Będziecie się smucić, lecz wasz smutek zamieni się w radość.",
      "Gdy niewiasta ma rodzić, smuci się, bo nadeszła jej godzina. Ale gdy urodzi dziecię, już nie pamięta o bólu, gdyż cieszy się, że się człowiek narodził na świat.",
      "Teraz więc wy się smucicie; lecz znów was zobaczę i serce wasze rozraduje się, a waszej radości nikt wam nie odbierze.",
      "W tym dniu nie będziecie Mnie o nic pytać. Zaprawdę, zaprawdę mówię wam, o cokolwiek prosilibyście Ojca w moje imię, da wam.",
      "Dotychczas o nic nie prosiliście w moje imię. Proście, a otrzymacie, aby wasza radość była pełna.",
      "Mówiłem wam o tym w przypowieściach. Nadchodzi godzina, kiedy już nie będę wam mówił w przypowieściach, lecz otwarcie oznajmię wam o Ojcu.",
      "W tamtym dniu będziecie prosić w moje imię, a nie mówię wam, że Ja będę prosił za wami.",
      "Sam bowiem Ojciec miłuje was, bo wyście Mnie umiłowali i uwierzyliście, że Ja wyszedłem od Boga.",
      "Wyszedłem od Ojca i przyszedłem na świat, i znów opuszczam świat i idę do Ojca”.",
      "Mówią Jego uczniowie: „Oto teraz jawnie mówisz i nie opowiadasz żadnej przypowieści.",
      "Teraz wiemy, że wiesz wszystko i nie trzeba, by Cię ktoś zapytywał; dlatego wierzymy, że wyszedłeś od Boga”.",
      "Odpowiedział im Jezus: „Teraz wierzycie?",
      "Oto nadchodzi godzina i nawet [już] nadeszła, że się rozproszycie każdy w swoją stronę, a Mnie zostawicie samego. Ale nie jestem sam, bo Ojciec jest ze Mną.",
      "Powiedziałem wam to, abyście mieli pokój we Mnie. Na świecie spotka was ucisk, ale miejcie odwagę! Ja zwyciężyłem świat!”"
    ],
    [
      "Gdy to wyrzekł Jezus, podniósł swe oczy ku niebu i powiedział: „Ojcze, nadeszła godzina. Uwielbij swego Syna, aby Syn Cię uwielbił,",
      "stosownie do władzy, jaką Mu dałeś nad wszelkim ciałem, żeby wszystkiemu, co Mu dałeś, udzielił życia wiecznego.",
      "To zaś jest życie wieczne, by poznali Ciebie, jedynego, prawdziwego Boga, i Jezusa Chrystusa, którego posłałeś.",
      "Wsławiłem Ciebie na ziemi, wypełniłem dzieło, jakie Mi zleciłeś do wykonania.",
      "Teraz zaś Ty, Ojcze, uwielbij Mnie u siebie chwałą, jaką miałem u Ciebie, nim świat powstał.",
      "Objawiłem Twoje imię ludziom, których Mi dałeś ze świata. Twoimi byli i Mnie ich dałeś, a Twoją naukę zachowali.",
      "Teraz wiedzą, że wszystko to, co Mi dałeś, pochodzi od Ciebie.",
      "Bo słowa, które Mi zleciłeś, przekazałem im, oni zaś przyjęli [je]. Rzeczywiście zrozumieli, że od Ciebie wyszedłem, i uwierzyli, że Ty Mnie posłałeś.",
      "Proszę za nimi. Nie proszę za światem, ale za tymi, których Mi powierzyłeś, bo są Twoimi.",
      "A wszystko moje jest Twoim, Twoje zaś moim; w nich doznałem chwały.",
      "Już nie jestem na świecie, lecz oni są na świecie; Ja zaś idę do Ciebie. Ojcze święty, zachowaj ich w swoim imieniu, które Mi dałeś, aby byli jedno, jak i My jesteśmy.",
      "Podczas gdy byłem z nimi, Ja zachowywałem ich w Twoim imieniu, które Mi dałeś, i ustrzegłem [ich]. Nikt z nich nie zginął, z wyjątkiem syna zatracenia, aby się wypełniło Pismo.",
      "Teraz zaś idę do Ciebie i mówię to na świecie, aby posiadali w pełni moją radość w sobie.",
      "Dałem im Twoją naukę, a świat ich znienawidził, bo nie są ze świata, tak jak Ja, nie jestem ze świata.",
      "Nie proszę, byś ich zabrał ze świata, lecz abyś zachował ich od Złego.",
      "Nie są oni ze świata, tak jak Ja nie jestem ze świata.",
      "Uświęć ich w prawdzie; Twoja nauka jest prawdą.",
      "Tak jak Mnie posłałeś na świat, tak i Ja wysłałem ich na świat.",
      "A za nich, poświęcam siebie, aby i oni byli uświęceni w prawdzie.",
      "Nie tylko za nimi proszę, lecz również za tymi, którzy uwierzą we Mnie dzięki ich słowu,",
      "aby wszyscy byli jednością: tak jak Ty, Ojcze, we Mnie, a Ja w Tobie, niech oni będą (jednością) w Nas, żeby świat uwierzył, że Ty Mnie posłałeś.",
      "Ja zaś dałem im chwałę, którą Mi dałeś, aby byli jednością, jak i My jesteśmy jednością.",
      "Ja w nich, a Ty we Mnie. Niech stanowią doskonałą jedność, aby świat poznał, że Ty Mnie posłałeś i że umiłowałeś ich tak jak Mnie.",
      "Ojcze, to co mi dałeś, chciałbym, żeby i oni byli ze Mną tam, gdzie Ja jestem, żeby ujrzeli moją chwałę, którą Mi dałeś; umiłowałeś Mnie bowiem przed stworzeniem świata.",
      "Sprawiedliwy Ojcze! Świat Cię nie poznał, Ja zaś Ciebie poznałem i oni poznali, że Ty Mnie posłałeś.",
      "Objawiłem im Twoje imię i [jeszcze] objawię, aby miłość, którą Mnie umiłowałeś, była w nich i [abym] Ja był w nich”."
    ],
    [
      "Gdy Jezus to powiedział, wyszedł ze swoimi uczniami za potok Cedron. Znajdował się tam ogród, do którego wszedł On wraz ze swoimi uczniami.",
      "Miejsce to znał także Judasz, który miał Go zdradzić, ponieważ Jezus często się tam spotykał ze swoimi uczniami.",
      "Judasz, więc, zebrawszy kohortę oraz służbę od arcykapłanów i faryzeuszów, przyszedł tam z latarniami, pochodniami i bronią.",
      "Jezus tymczasem wiedząc wszystko, co Go miało spotkać, wyszedł i powiedział do nich: „Kogo szukacie?”",
      "Odpowiedzieli Mu: „Jezusa z Nazaretu”. Mówi im (Jezus): „Ja jestem”. Stał zaś z nimi i Judasz, który miał Go zdradzić.",
      "Gdy tedy im powiedział „Ja jestem”, cofnęli się i padli na ziemię.",
      "Zapytał ich więc powtórnie: „Kogo szukacie?” Oni zaś odrzekli: „Jezusa z Nazaretu”.",
      "Odpowiedział Jezus: „Powiedziałem wam, że Ja jestem. Jeśli więc Mnie szukacie, pozwólcie tym odejść”.",
      "W ten sposób miały się spełnić słowa, które powiedział: „Nie utraciłem żadnego z tych, których Mi dałeś”.",
      "Wtedy Szymon Piotr, który miał miecz, wydobył go, uderzył sługę arcykapłana i odciął mu prawe ucho; sługa miał na imię Malchos.",
      "Jezus powiedział do Piotra: „Schowaj miecz do pochwy. Czy mam nie pić kielicha, który Mi dał Ojciec?”",
      "Kohorta więc i dowódca wraz ze służbą żydowską pochwycili Jezusa, związali Go",
      "i zaprowadzili najpierw do Annasza. Był on bowiem teściem Kajfasza, który tego roku sprawował urząd arcykapłana.",
      "Kajfasz zaś był tym, który doradził Żydom: „Lepiej, żeby jeden człowiek umarł za naród”.",
      "Za Jezusem zaś szedł Szymon Piotr i inny uczeń. Arcykapłan znał tego ucznia; wszedł też razem z Jezusem na dziedziniec arcykapłana.",
      "Piotr zaś stał na zewnątrz przy bramie. Wyszedł więc ów inny uczeń znany arcykapłanowi, porozmawiał z odźwierną i wprowadził Piotra.",
      "Służąca zaś przy bramie mówi do Piotra: „Czy ty także należysz do uczniów tego człowieka?” On odpowiada: „Nie należę”.",
      "Służba i straż stała i grzała się przy rozpalonym ognisku; było bowiem zimno. Wraz z nimi stał i grzał się Piotr.",
      "Arcykapłan zaś wypytywał Jezusa o Jego uczniów i Jego naukę.",
      "Jezus odpowiedział mu: „Przemawiałem jawnie wobec świata. Nauczałem zawsze w synagodze i w świątyni, gdzie zbierają się wszyscy Żydzi; niczego nie mówiłem potajemnie.",
      "Dlaczego Mnie pytasz? Zapytaj tych, którzy słyszeli, co im mówiłem. Oto oni wiedzą, co Ja powiedziałem”.",
      "Gdy On to powiedział, jeden ze stojących przy Nim sług spoliczkował Jezusa, mówiąc: „Tak odpowiadasz arcykapłanowi?”",
      "Jezus odpowiedział mu: „Jeśli źle powiedziałem, udowodnij, że źle; jeżeli dobrze, dlaczego Mnie bijesz?”",
      "Wtedy Annasz odesłał Go związanego do arcykapłana Kajfasza.",
      "Szymon Piotr stał tymczasem i grzał się. Powiedzieli więc do niego: „Czy także ty należysz do Jego uczniów?” On zaprzeczył i powiedział: „Nie należę”.",
      "Jeden ze sług arcykapłana, krewny tego, któremu Piotr odciął ucho, mówi: „Czy nie widziałem cię w ogrodzie razem z Nim?”",
      "Piotr zaś znów zaprzeczył; i natychmiast zapiał kogut.",
      "Zaprowadzili więc Jezusa od Kajfasza do pretorium. Było to wczesnym rankiem. Oni jednak nie weszli do pretorium, by nie ulec skażeniu i móc spożywać Paschę.",
      "Piłat wyszedł wtedy do nich na zewnątrz i powiedział: „Jaką skargę wnosicie przeciw temu człowiekowi?”",
      "Odrzekli mu w odpowiedzi: „Gdyby nie był on złoczyńcą, nie przekazywalibyśmy Go tobie”.",
      "Piłat powiedział im: „Weźcie Go sobie i osądźcie (Go) według swojego prawa”. Żydzi powiedzieli do niego: „Nie wolno nam nikogo zabić”.",
      "W ten sposób miały się spełnić słowa Jezusa, które wypowiedział określając, jaką śmiercią miał umrzeć.",
      "Piłat wszedł więc znów do pretorium, zawołał Jezusa i powiedział do Niego: „Ty jesteś królem żydowskim?”",
      "Jezus odpowiedział mu: „Mówisz to sam od siebie czy inni powiedzieli ci o Mnie?”",
      "Piłat odpowiedział: „Czy jestem Żydem? Twój naród i arcykapłani wydali mi Ciebie. Co uczyniłeś?”",
      "Jezus odpowiedział: „Moje królestwo nie jest z tego świata. Gdyby moje królestwo było z tego świata, moi słudzy walczyliby, abym nie został wydany Żydom. Teraz zaś królestwo moje nie jest stąd”.",
      "Piłat więc powiedział Mu: „To jednak jesteś królem?” Jezus odpowiedział: „Tak, jestem królem. Po to narodziłem się i po to przyszedłem na świat, aby świadczyć o prawdzie. Każdy, kto opowiada się za prawdą, słucha mojego głosu”.",
      "Piłat powiedział do Niego: „Co to jest prawda?” Gdy to wypowiedział, znów wyszedł do Żydów i powiedział im: „Nie znajduję w Nim żadnej winy.",
      "Jest u was zwyczaj, bym uwolnił wam jednego [skazańca] na Paschę. Chcecie więc, bym wam uwolnił króla żydowskiego?”",
      "Znów więc zawołali: „Nie tego, lecz Barabasza!” Barabasz zaś był zbrodniarzem."
    ],
    [
      "Wtedy Piłat wziął Jezusa i kazał Go biczować.",
      "Żołnierze zaś upletli koronę z cierni i włożyli Mu na głowę; także narzucili na Niego purpurowy płaszcz",
      "i przychodzili do Niego, mówiąc: „Witaj, królu żydowski!”; i bili Go po twarzy.",
      "Piłat wyszedł znów na zewnątrz i powiedział do nich: „Oto prowadzę wam Go na zewnątrz, abyście wiedzieli, że nie znajduję w Nim żadnej winy”.",
      "Wyszedł więc Jezus na zewnątrz w cierniowej koronie i w purpurowym płaszczu. Powiedział im [Piłat]: „Oto człowiek!”",
      "Gdy Go zobaczyli arcykapłani i słudzy, zawołali: „Ukrzyżuj, ukrzyżuj!” Powiada im Piłat: „Sami weźcie Go i ukrzyżujcie, ja bowiem nie znajduję w Nim winy”.",
      "Żydzi odpowiedzieli mu: „My mamy Prawo, a według Prawa powinien umrzeć, bo uczynił się Synem Bożym”.",
      "Gdy więc Piłat usłyszał te słowa, tym bardziej ogarnął go lęk.",
      "Wszedł znów do pretorium i powiedział do Jezusa: „Skąd jesteś?” Jezus jednak nie dał mu odpowiedzi.",
      "Piłat powiedział wtedy do Niego: „Nie chcesz mówić do mnie? Czy nie wiesz, że mam władzę Cię uwolnić i mam władzę ukrzyżować Cię?”",
      "Jezus odpowiedział mu: „Nie miałbyś żadnej władzy nade Mną, gdyby ci jej nie dano z góry. Dlatego ten, który wydał Mnie tobie, ma większy grzech”.",
      "Odtąd Piłat starał się Go uwolnić. Żydzi jednak krzyczeli: „Jeśli Go uwolnisz, nie jesteś przyjacielem cesarza. Każdy, kto się czyni królem, przeciwstawia się cesarzowi”.",
      "Gdy Piłat usłyszał te słowa, wyprowadził Jezusa na zewnątrz i zasiadł na trybunale w miejscu zwanym Litostrotos, po hebrajsku zaś Gabbata.",
      "Był wtedy dzień Przygotowania Paschy, około godziny szóstej. Powiedział Żydom: „Oto wasz król!”",
      "Ci zaś zakrzyknęli: „Precz! Precz! Ukrzyżuj Go!” Powiedział im Piłat: „Waszego króla mam ukrzyżować?” Arcykapłani odpowiedzieli: „Nie mamy żadnego króla oprócz cesarza”.",
      "Wtedy przekazał Go im, aby Go ukrzyżowali; zabrali więc Jezusa.",
      "Sam dźwigając krzyż wyszedł ku miejscu, nazywanemu Miejscem Czaszki, po hebrajsku zwanemu Golgota.",
      "Tam Go ukrzyżowali, a wraz z Nim dwóch innych po obu stronach, pośrodku zaś Jezusa.",
      "Piłat zaś kazał napisać tytuł [kary] i umieścić na krzyżu. Było tam napisane: „Jezus Nazarejczyk, król żydowski”.",
      "Napis ten czytało wielu Żydów, bo miejsce, gdzie ukrzyżowano Jezusa, leżało blisko miasta, i był sporządzony po hebrajsku, po łacinie i po grecku.",
      "Arcykapłani żydowscy mówili Piłatowi: „Nie pisz: „Król żydowski”, ale że „powiedział: Jestem królem żydowskim”.",
      "Odpowiedział Piłat „Napisałem to, co napisałem”.",
      "Gdy więc żołnierze ukrzyżowali Jezusa, wzięli Jego szaty i podzielili na cztery części, dla każdego żołnierza po jednej, oraz tunikę. Tunika zaś nie była szyta, ale całkowicie tkana od góry do dołu.",
      "Powiedzieli więc jeden do drugiego: „Nie rozdzierajmy jej, lecz rzucajmy losy o nią, czyją ma być. W ten sposób miały się wypełnić słowa Pisma: Rozdzielili między siebie moje szaty, a o moją suknię los rzucili Żołnierze właśnie to uczynili.",
      "Obok krzyża Jezusa stała Jego Matka oraz siostra Jego Matki, Maria, żona Kleofasa, i Maria Magdalena.",
      "Gdy Jezus zobaczył Matkę i stojącego obok ucznia, którego miłował, powiedział Matce: „Niewiasto, oto twój syn”.",
      "Następnie powiedział uczniowi: „Oto twoja Matka”. Od tej chwili wziął ją uczeń do siebie.",
      "Potem Jezus wiedząc, że się już wszystko dokonało, aby się wypełniło Pismo, powiedział: Pragnę.",
      "Stało tam naczynie napełnione octem. Nałożyli więc gąbkę pełną octu na hizop i podali Mu do ust.",
      "Gdy zaś Jezus skosztował octu, powiedział: „Wykonało się”. A skłoniwszy głowę, oddał ducha.",
      "Ponieważ był to dzień Przygotowania, Żydzi nie chcieli pozostawiać ciał na krzyżu na szabat, zwłaszcza że był to wielki dzień szabatu. Poprosili więc Piłata, żeby kazał ukrzyżowanym połamać golenie i usunąć ich.",
      "Przybyli więc żołnierze i pierwszemu połamali golenie oraz drugiemu, który był ukrzyżowany wraz z Nim.",
      "Gdy zaś przyszli do Jezusa i zobaczyli, że już umarł, nie łamali Mu goleni,",
      "lecz jeden z żołnierzy przebił Mu włócznią bok i natychmiast wypłynęła krew i woda.",
      "Ten zaś, który widział, daje świadectwo. Jego świadectwo jest prawdziwe i on wie, że mówi prawdę, abyście i wy wierzyli.",
      "To bowiem stało się, aby się wypełniło Pismo: Kości Mu nie połamią.",
      "Na innym zaś miejscu mówi Pismo: Będą patrzeć na Tego, którego przebodli.",
      "Potem Józef z Arymatei, który był uczniem Jezusa, potajemnie jednak z bojaźni przed Żydami, poprosił Piłata, by mógł zabrać ciało Jezusa. Piłat wyraził zgodę. Poszedł więc i zabrał Jego ciało.",
      "Przybył także Nikodem, który przyszedł przedtem do Niego w nocy, przynosząc około stu funtów mieszaniny mirry i aloesu.",
      "Wzięli więc ciało Jezusa i przewiązali je opaskami wraz z wonnościami, według przyjętego u Żydów zwyczaju grzebania.",
      "Na miejscu zaś, gdzie ukrzyżowano [Jezusa], znajdował się ogród. W ogrodzie tym był nowy grobowiec, w którym jeszcze nikogo nie złożono.",
      "Tam więc złożyli Jezusa z powodu Przygotowania żydowskiego; grobowiec znajdował się bowiem blisko."
    ],
    [
      "Pierwszego zaś dnia tygodnia Maria Magdalena udała się do grobowca wcześnie rano, gdy jeszcze było ciemno, i zobaczyła kamień odwalony od grobowca.",
      "Pobiegła więc i przyszła do Szymona Piotra i do drugiego ucznia, którego Jezus miłował. Powiedziała im: „Zabrali Pana z grobowca i nie wiemy, gdzie Go położyli”.",
      "Wyszedł tedy Piotr i drugi uczeń i udali się do grobowca.",
      "Biegli obaj razem. Drugi jednak uczeń pobiegł szybciej niż Piotr i przybył pierwszy do grobowca.",
      "Kiedy się schylił, zobaczył leżące opaski, jednak nie wszedł.",
      "Przybył także następnie Szymon Piotr, idąc za nim, i wszedł do grobowca. Zobaczył leżące opaski,",
      "chusta zaś, która była na Jego głowie, nie leżała razem z opaskami, lecz zwinięta na osobnym miejscu.",
      "Dopiero wtedy wszedł także drugi uczeń, który przybył pierwszy do grobowca; zobaczył i uwierzył.",
      "Jeszcze bowiem nie rozumieli Pisma [mówiącego], że ma On zmartwychwstać.",
      "Uczniowie zatem wrócili do siebie.",
      "Maria zaś stała (na zewnątrz) przy grobowcu i płakała. Gdy więc płakała, schyliła się ku grobowcowi",
      "i zobaczyła dwóch aniołów w białych szatach, siedzących tam, gdzie złożono ciało Jezusa, jednego u głowy, a drugiego u nóg.",
      "Oni powiedzieli do niej: „Niewiasto, dlaczego płaczesz?” Powiedziała im: „Zabrali mojego Pana i nie wiem, gdzie Go złożyli”.",
      "Gdy to powiedziała, obróciła się za siebie i ujrzała stojącego Jezusa, ale nie wiedziała, że jest to Jezus.",
      "Jezus powiedział do niej: „Niewiasto, dlaczego płaczesz? Kogo szukasz?” Ona zaś przypuszczając, że jest to ogrodnik, powiedziała do niego: „Panie, jeżeli ty Go zabrałeś, powiedz, gdzie Go złożyłeś, a ja Go wezmę”.",
      "Jezus powiedział do niej: „Mario!” Ona odwracając się rzekła do Niego po hebrajsku: „Rabbuni!” — co znaczy „Nauczycielu”.",
      "Jezus powiedział do niej: „Nie zatrzymuj Mnie, jeszcze bowiem nie wstąpiłem do Ojca. Idź do swoich braci i powiedz im: „Wstępuję do mojego Ojca i waszego Ojca, mojego Boga i waszego Boga”.",
      "Maria Magdalena poszła i oznajmiła uczniom, że zobaczyła Pana i że to jej powiedział.",
      "Późnym wieczorem tego samego pierwszego dnia tygodnia, gdy drzwi w miejscu pobytu uczniów były z bojaźni przed Żydami zamknięte, przyszedł Jezus, stanął pośrodku i powiedział do nich: „Pokój wam!”",
      "Gdy to powiedział, pokazał im ręce i bok. Uczniowie ucieszyli się zobaczywszy Pana.",
      "Powiedział im więc powtórnie: „Pokój wam!” Jak Ojciec Mnie posłał, tak i Ja was posyłam”.",
      "To powiedziawszy tchnął na nich i rzekł: „Weźmijcie Ducha Świętego.",
      "Tym, którym odpuścicie grzechy, są im odpuszczone, którym zaś zatrzymacie — są zatrzymane.",
      "Tomasza, jednego z Dwunastu, zwanego Didymos, nie było wśród nich, gdy Jezus przyszedł.",
      "Inni uczniowie mówili mu: „Widzieliśmy Pana”. On jednak powiedział im: „Jeśli nie zobaczę na Jego rękach śladów gwoździ i nie włożę swego palca w miejsce gwoździ, a ręki do Jego boku, nie uwierzę”.",
      "A po ośmiu dniach Jego uczniowie byli znów wewnątrz [domu], a Tomasz wraz z nimi. Jezus wszedł, mimo że drzwi były zamknięte, stanął pośrodku i powiedział: „Pokój wam!”",
      "Następnie rzekł do Tomasza: „Podnieś tutaj swój palec i zobacz moje ręce; podnieś swą rękę i włóż do mojego boku, a nie bądź niedowiarkiem, lecz wierzącym!”",
      "Tomasz odrzekł Mu w odpowiedzi: „Mój Pan i mój Bóg”.",
      "Jezus powiedział do niego: „Uwierzyłeś, bo ujrzałeś Mnie. Błogosławieni, którzy nie zobaczyli, a uwierzyli”.",
      "Jezus uczynił również wobec swych uczniów wiele innych znaków, których nie spisano w tej księdze.",
      "To zaś napisano, abyście uwierzyli, że Jezus jest Chrystusem, Synem Bożym, i abyście wierząc, mieli życie w Jego imię."
    ],
    [
      "Potem Jezus ukazał się znów uczniom nad Morzem Tyberiadzkim. Ukazał się zaś w ten sposób:",
      "Byli [tam] razem Szymon Piotr, Tomasz, zwany Didymos, Natanael z Kany Galilejskiej, synowie Zebedeusza i dwaj inni spośród Jego uczniów.",
      "Szymon Piotr powiedział do nich: „Idę łowić ryby”. Odpowiedzieli mu: „My także idziemy z tobą”. Poszli i wsiedli do łodzi, ale nic nie złowili tej nocy.",
      "Gdy już świtało, Jezus stanął na brzegu. Uczniowie nie wiedzieli jednak, że jest to Jezus.",
      "Jezus rzekł więc do nich: „Dzieci, czy macie coś do jedzenia?” Odpowiedzieli Mu: „Nie”.",
      "On zaś powiedział im: „Zarzućcie sieć z prawej strony łodzi, a znajdziecie”. Zarzucili więc i nie mogli jej już wyciągnąć z powodu wielkiej ilości ryb.",
      "Ten uczeń, którego Jezus miłował, powiedział do Piotra: „To jest Pan!” Gdy Szymon Piotr usłyszał, że jest to Pan, zarzucił na siebie wierzchnią szatę — był bowiem nagi — i rzuci! się do morza.",
      "Inni uczniowie przybyli łodzią, ciągnąc sieć z rybami. Nie było to bowiem daleko od brzegu, zaledwie około dwustu łokci.",
      "Gdy więc wysiedli na ląd, zobaczyli leżące rozpalone węgle, nałożoną nań rybę i chleb.",
      "Jezus powiedział do nich: „Przynieście z ryb, które teraz złowiliście”.",
      "Szymon Piotr poszedł i wyciągnął na ląd sieć napełnioną stu pięćdziesięciu trzema rybami. A chociaż ich tyle było, nie zerwała się sieć.",
      "Jezus powiedział im: „Chodźcie się posilić”. Żaden z uczniów nie odważył się zapytać Go: „Kim jesteś?” Wiedzieli bowiem, że jest On Panem.",
      "Przyszedł Jezus, wziął chleb i dawał im, podobnie także rybę.",
      "Tak już po raz trzeci po zmartwychwstaniu Jezus ukazał się uczniom.",
      "Gdy się posilili, Jezus powiedział do Szymona Piotra: „Szymonie, synu Jana, miłujesz Mnie bardziej niż ci?” Mówi Mu: „Tak, Panie, Ty wiesz, że Cię miłuję”. Powiada mu: „Paś moje baranki”.",
      "Powtórnie powiedział do niego: „Szymonie, synu Jana, miłujesz Mnie?” Mówi Mu: „Tak, Panie, wiesz, że Cię miłuję”. Powiada mu: „Paś moje owce”.",
      "„Po raz trzeci powiedział do niego: „Szymonie, synu Jana, miłujesz Mnie?” Zasmucił się Piotr, że powiedział mu po raz trzeci „miłujesz mnie?” Mówi Mu więc: „Panie, Ty wiesz wszystko, wiesz, że Cię miłuję”. Powiada mu: „Paś moje owce”.",
      "„Zaprawdę, zaprawdę mówię tobie: Gdy byłeś młodszy, przepasywałeś sobie [szatę] i chodziłeś, gdzie chciałeś. Kiedy zaś się zestarzejesz, wyciągniesz swoje ręce i kto inny cię przepasze, i poprowadzi, dokąd nie chcesz”.",
      "To zaś powiedział zaznaczając, jaką śmiercią miał uwielbić Boga. Gdy to powiedział, rzekł do niego: „Pójdź za Mną”.",
      "Piotr odwracając się ujrzał idącego za sobą ucznia, którego Jezus miłował, a który spoczywał przy Jego piersi podczas uczty, i powiedział: „Panie, kto jest tym, który ma Cię zdradzić?”",
      "Gdy więc Piotr go zobaczył, powiedział do Jezusa: „Panie, co z nim będzie?”",
      "Jezus powiedział mu: „Jeżeli chcę, aby on pozostał, aż przyjdę, co tobie do tego? Ty pójdź za Mną!”",
      "Wśród braci rozeszła się ta wieść, że uczeń ten nie umrze. Jezus jednak nie powiedział mu, że nie umrze, ale: „Jeżeli chcę” aby on pozostał, aż przyjdę — co tobie do tego?”",
      "Jest to ten uczeń, który świadczy o tym i który napisał to; wiemy zaś, że jego świadectwo jest prawdziwe.",
      "Również wiele jest innych rzeczy, których dokonał Jezus. Gdyby je spisać każdą z osobna, sądzę, że świat nie pomieściłby ksiąg, które należałoby napisać."
    ]
  ],
  [
    [
      "W pierwszej księdze opowiedziałem, Teofilu, o wszystkim, co Jezus uczynił był i czego nauczał od początku",
      "aż do dnia, w którym, gdy przez Ducha Świętego pouczył wybranych przez siebie Apostołów, wzięty był do nieba.",
      "Im też po swojej męce ukazał się jako żyjący, dając im tego liczne dowody, zjawiając się wobec nich przez dni czterdzieści i pouczając o Królestwie Bożym.",
      "A gdy ich zgromadził, nakazał im, aby nie odchodzili z Jerozolimy, ale oczekiwali obietnicy Ojca, o której słyszeliście — mówił — z ust moich;",
      "Jan bowiem chrzcił tylko wodą, a wy po niewielu dniach będziecie ochrzczeni Duchem Świętym.",
      "Ci więc, którzy się zebrali, pytali go mówiąc: Panie, czy teraz odbudujesz królestwo Izraela?",
      "Ale on rzekł do nich: Nie wasza to rzecz znać czasy i chwile, które Ojciec swoją władzą ustanowił,",
      "ale otrzymacie moc Ducha Świętego, kiedy zstąpi na was, i będziecie mi świadkami w Jerozolimie i w całej Judei, i Samarii, i aż po krańce ziemi.",
      "A gdy to powiedział, w ich oczach uniósł się w górę i obłok skrył go przed oczyma ich.",
      "I gdy oni pilnie patrzyli za oddalającym się ku niebu, oto stanęli przy nich dwaj mężowie w białych szatach,",
      "którzy rzekli: Mężowie galilejscy, czemu stoicie zapatrzeni w niebo? Oto Jezus, który spośród was wzięty jest do nieba, przyjdzie tak, jakoście go widzieli idącego ku niebu.",
      "Wówczas wrócili do Jerozolimy z góry, zwanej Oliwną, leżącej w pobliżu Jerozolimy w odległości drogi szabatowej.",
      "A gdy tam przybyli, weszli do wieczernika, gdzie też pozostali: Piotr i Jan, Jakub i Andrzej, Filip i Tomasz, Bartłomiej i Mateusz, Jakub Alfeuszów i Szymon Zelota i Juda Jakubów.",
      "Wszyscy oni trwali jednomyślnie na modlitwie wraz z niewiastami, Maryją, Matką Jezusa, i z braćmi jego.",
      "A w one dni powstał Piotr wpośród braci, a był tam poczet osób zebranych około stu dwudziestu, i rzekł:",
      "Mężowie bracia! Musiało się wypełnić Pismo, jako Duch Święty w nim przepowiedział przez usta Dawida o Judaszu, który stał się przewodnikiem tych, co pojmali Jezusa.",
      "Należał on do naszego grona i miał współuczestnictwo w naszym posługiwaniu.",
      "Ten tedy nabył pole z zapłaty uzyskanej za niegodziwość, a rzuciwszy się głową na dół, rozpękł się na dwoje i wypłynęły wszystkie wnętrzności jego.",
      "I stało się to wiadome wszystkim mieszkańcom Jerozolimy, tak że i pole owo nazwano w ich własnym języku Hakeldama, to jest pole krwi.",
      "Napisane jest bowiem w księdze Psalmów: Niech mieszkanie jego stanie się pustkowiem i niech się nie znajdzie nikt, kto by w nim zamieszkał, a urząd jego niech zabierze inny.",
      "Trzeba tedy, aby jeden z tych mężów, którzy się z nami zbierali przez cały czas, kiedy Pan Jezus przebywał między nami,",
      "począwszy od chrztu Janowego aż do dnia, w którym został od nas wzięty do nieba, stał się wraz z nami świadkiem jego zmartwychwstania.",
      "I stawiono dwóch: Józefa, zwanego Barsabą, który miał przydomek Justus, i Macieja.",
      "A modląc się, mówili: Ty, Panie, który znasz serca wszystkich, okaż, któregoś z tych dwóch wybrał,",
      "aby zajął miejsce w tym apostolskim posługiwaniu, któremu sprzeniewierzył się Judasz, aby pójść własną drogą.",
      "I rozdano im losy. A los padł na Macieja i zaliczono go do grona jedenastu Apostołów."
    ],
    [
      "A gdy nadszedł dzień. Pięćdziesiątnicy, byli wszyscy razem na tym samym miejscu.",
      "I stał się z nagła z nieba szum, jak by zerwał się gwałtowny wicher i napełnił cały dom, gdzie siedzieli.",
      "I ukazały się im rozdzielone języki w kształcie jakoby ognia i jeden spoczął na każdym z nich z osobna.",
      "I wszyscy napełnieni byli Duchem Świętym i poczęli mówić obcymi językami, jako im Duch [Święty] mówić dozwalał.",
      "A przebywali w Jerozolimie Żydzi, mężowie nabożni pochodzący ze wszystkich krajów, jakie są pod niebem.",
      "Gdy tedy rozległ się ten szum, zbiegło się mnóstwo ludzi i ogarnęła ich trwoga, bo każdy słyszał ich przemawiających w swoim języku.",
      "Toteż wielce zdumiewali się wszyscy i mówili zdziwieni: Czyż ci wszyscy, którzy mówią, nie są Galilejczykami?",
      "Jakże więc słyszymy każdy z nas swój własny język, w którym się urodziliśmy?",
      "Partowie i Medowie, Elamici i mieszkańcy Mezopotamii, Judei i Kapadocji, Pontu i Azji,",
      "Frygii i Pamfili, Egiptu i ziem libijskich leżących koło Cyreny i przybysze z Rzymu,",
      "Żydzi i prozelici, Kreteńczycy i Arabowie — słyszymy ich mówiących w naszych językach o wielkich sprawach Bożych?",
      "Zdumiewali się tedy wielce wszyscy, a nie wiedząc, co sądzić, mówili jeden do drugiego: Cóż to ma znaczyć?",
      "Inni zaś mówili naśmiewając się: opili się młodym winem.",
      "A powstawszy Piotr wraz z jedenastoma podniósł głos swój i przemówił do nich: Mężowie z Judei i wszyscy mieszkańcy Jerozolimy! Niech słowa moje dotrą do uszu waszych i niechże wam to będzie wiadome:",
      "że nie są oni, jak mniemacie, pijani, bo jest trzecia godzina dnia,",
      "ale spełniło się to, co było zapowiedziane przez Proroka Joela:",
      "Stanie się w ostateczne dni — mówi Pan — ześlę Ducha mojego na każdego człowieka, a synowie wasi, jak i córki wasze będą prorokowali, młodzieńcy wasi widzenia mieć będą, a starcy wasi będą śnili we śnie.",
      "A także na sługi moje i na służebnice moje ześlą Ducha mojego w one dni i będą prorokowali.",
      "I uczynię dziwy na niebie w górze i znaki w dole, na ziemi, krew i ogień i kłęby dymu.",
      "Słońce zamieni się w ciemności, a księżyc w krew, zanim nadejdzie dzień Pański wielki i jawny.",
      "I stanie się, że każdy zbawienia dostąpi, ktokolwiek imienia Pańskiego wzywać będzie.",
      "Mężowie izraelscy! Posłuchajcie tych słów: Jezusa Nazareńskiego, męża, którego Bóg wskazał wam przez cuda, dziwy i znaki, jakie uczynił przez niego wśród was, jako i sami wiecie,",
      "tego to, gdy według zakreślonego z góry postanowienia i przejrzenia Bożego został wydany, wyście przez ręce złoczyńców przybili do krzyża i zgładzili.",
      "Ale Bóg go wskrzesił, zachowując od cierpień otchłani, albowiem było niemożliwe, aby nad nim zapanowała.",
      "Dawid bowiem mówi o nim: Miałem Pana zawsze przed oczyma mymi, bo jest po mojej prawicy, abym się nie zachwiał.",
      "Dlatego uweseliło się serce moje i rozradował język mój. A nadto i ciało moje odpocznie w nadziei.",
      "Albowiem nie zostawisz duszy mej w otchłani, ani nie dozwolisz, by święty twój uległ skażeniu.",
      "Oznajmiłeś mi drogi żywota i napełnisz mnie błogością przed obliczem twoim.",
      "Mężowie bracia! Wolno mi śmiało powiedzieć wam o patriarsze Dawidzie, że umarł i był pogrzebany, a grób jego zachował się u nas aż po dzień dzisiejszy.",
      "Będąc jednak Prorokiem i wiedząc, że Bóg uroczyście zaręczył mu, iż jego potomek zasiądzie na tronie jego,",
      "w widzeniu proroczym mówił o zmartwychwstaniu Chrystusa: albowiem ani nie pozostał w otchłani, ani ciało jego nie uległo zniszczeniu.",
      "Tego to Jezusa Bóg wskrzesił, czego my wszyscy jesteśmy świadkami.",
      "Prawicą tedy Bożą wywyższony, otrzymał obietnicę Ducha Świętego od Ojca i zesłał go, jako sami widzicie i słyszycie.",
      "Albowiem Dawid nie wstąpił do nieba, a jednak powiada: Rzekł Pan do Pana mego: Zasiądź po prawicy mej,",
      "aż uczynię nieprzyjaciół twoich podnóżkiem stóp twoich.",
      "Niech tedy wie najpewniej cały dom Izraela, że i Panem, i Chrystusem uczynił go Bóg, tego Jezusa, któregoście wy ukrzyżowali.",
      "Słysząc to przejęli się w sercu żalem i rzekli do Piotra i pozostałych Apostołów: Cóż mamy czynić, mężowie bracia?",
      "A Piotr do nich: Czyńcie, mówi, pokutę i niechaj każdy z was ochrzci się w imię Jezusa Chrystusa na odpuszczenie grzechów waszych, a otrzymacie dar Ducha Świętego.",
      "Obietnica to bowiem dla was i dla synów waszych i dla wszystkich, co są daleko, których przywoła Pan Bóg nasz.",
      "Wielu też innymi słowy zaklinał ich i zachęcał mówiąc: Ratujcie się spośród tego przewrotnego narodu.",
      "Ci zaś, którzy przyjęli jego słowa, zostali ochrzczeni i przyłączyło się dnia onego około trzech tysięcy dusz.",
      "I trwali w nauce apostolskiej i wspólnocie, w łamaniu chleba i w modlitwach.",
      "A każdego przejmował lęk, działy się bowiem rzeczy dziwne i znaki za sprawą Apostołów.",
      "A wszyscy, którzy uwierzyli, byli razem i mieli wszystko wspólne.",
      "Sprzedawali też majętności i dobytek i obdzielali wszystkich według tego, ile kto potrzebował.",
      "Codziennie także przebywali jednomyślnie w świątyni, po domach zaś łamiąc chleb pożywali pokarmy z weselem i w prostocie serca,",
      "chwaląc Boga i zyskując łaskę u całego ludu. A Pan każdego dnia pomnażał ich liczbę tymi, którzy mieli być zbawieni."
    ],
    [
      "A Piotr i Jan wstępowali do świątyni o godzinie dziewiątej, która była godziną modlitwy.",
      "I właśnie wnoszono pewnego człowieka chromego od urodzenia: umieszczano go codziennie przy bramie świątyni zwanej „Piękną”, aby prosił o jałmużnę wchodzących do świątyni.",
      "Ten ujrzawszy Piotra i Jana, gdy mieli wejść do świątyni, prosił ich o jałmużnę.",
      "A wpatrując się weń Piotr wraz z Janem rzekł: Spojrzyj na nas.",
      "On zaś zwrócił się ku nim, spodziewając się otrzymać coś od nich.",
      "A Piotr rzekł: Nie mam złota ani srebra, ale co mam, to ci daję: W imię Jezusa Chrystusa Nazareńskiego, chodź.",
      "I ująwszy go za prawą rękę podniósł go, a natychmiast umocniły się jego nogi i stopy.",
      "I zerwawszy się powstał i chodził, i wszedł z nimi do świątyni, chodząc, skacząc i chwaląc Boga.",
      "A wszystek lud widział go, jak chodził i chwalił Boga.",
      "Poznawali go bowiem, jak to on dla jałmużny siedział przy „Pięknej” bramie świątyni. I ogarnęło ich zdumienie i podziw dla tego, co się z nim stało.",
      "A gdy on trzymał się Piotra i Jana, zbiegł się cały lud zdumiony do nich, do krużganku, zwanego Salomonowym.",
      "Co widząc Piotr przemówił do ludu: Mężowie izraelscy! Cóż się temu dziwicie, albo czemu się nam przypatrujecie, jakbyśmy to własną mocą czy pobożnością sprawili, że on chodzi?",
      "Bóg Abrahama, i Izaaka i Jakuba, Bóg ojców naszych uwielbił syna swego, Jezusa, któregoście wy wydali i zaparli się przed Piłatem, gdy ten sądził, że należy go uwolnić.",
      "A wy zaparliście się świętego i sprawiedliwego i prosiliście, aby wam ułaskawił mordercę;",
      "zabiliście dawcę życia, którego Bóg wskrzesił z martwych, czego my świadkami jesteśmy.",
      "A przez wiarę w imię jego, ten, którego widzicie i znacie, został umocniony i wiara przez niego uzyskana dała mu zdrowie zupełne wobec was wszystkich.",
      "Ale teraz, bracia, wiem, żeście to z nieświadomości uczynili, jako i przełożeni wasi.",
      "Tak to Bóg spełnił to, co był zapowiedział przez usta wszystkich Proroków, że Chrystus jego miał cierpieć.",
      "Czyńcie przeto pokutę i nawróćcie się, aby grzechy wasze były zgładzone,",
      "aby nadeszły od Pana czasy ochłody. Aby też posłał zapowiedzianego wam Jezusa Chrystusa,",
      "który ma przebywać w niebie aż do czasu odnowienia wszechrzeczy, co przepowiedział Bóg od wieków przez usta świętych Proroków swoich.",
      "Wszak Mojżesz powiedział: Proroka wam wzbudzi Pan Bóg nasz spośród braci waszych, jako i ja jestem. Słuchać go będziecie we wszystkim, co wam powie.",
      "I stanie się, że każdy, kto by nie słuchał owego Proroka, wykorzeniony będzie spośród narodu.",
      "I wszyscy Prorocy, od Samuela, i kolejno po nim następujący, którzy prorokowali, zapowiadali te dni.",
      "Wyście synami Proroków i przymierza, które Bóg zawarł z ojcami waszymi mówiąc do Abrahama: I błogosławione będą w potomstwie twoim wszystkie narody ziemi.",
      "Wam też najpierw, Bóg wskrzesiwszy syna swego, posłał go, aby wam pobłogosławił, żeby się każdy nawrócił od nieprawości swojej."
    ],
    [
      "A gdy oni przemawiali do ludu, nadeszli kapłani, dowódca straży świątynnej i saduceusze,",
      "zaniepokojeni, że nauczali lud i zapowiadali zmartwychwstanie w Jezusie.",
      "I pojmali ich, i wtrącili do więzienia aż do dnia następnego; był już bowiem wieczór.",
      "Wielu zaś z tych, którzy „słyszeli tę mowę, uwierzyło, a liczba ich wynosiła około pięciu tysięcy mężów.",
      "I stało się, że nazajutrz zebrali się w Jerozolimie ich przełożeni, starsi i uczeni w Piśmie:",
      "Annasz, najwyższy kapłan, Kajfasz, Jonatan, Aleksander i ilu ich było z rodu arcykapłańskiego.",
      "A postawiwszy ich pośrodku pytali: Jaką mocą albo w czyim imieniu wyście to uczynili?",
      "Wtedy Piotr napełniony Duchem Świętym rzekł do nich: Przełożeni ludu i starsi,",
      "jeżeli nas dzisiaj badają w sprawie dobrodziejstwa względem człowieka chorego, przez które on odzyskał zdrowie,",
      "to niech wam wszystkim i całemu ludowi izraelskiemu wiadome będzie, że przez imię Jezusa Chrystusa Nazareńskiego, któregoście wy ukrzyżowali, a którego Bóg wskrzesił z martwych, za sprawą tego imienia właśnie stoi on zdrowy przed wami.",
      "Ten jest owym kamieniem wzgardzonym przez was budujących, który stał się kamieniem węgielnym.",
      "I w żadnym innym nie masz zbawienia, albowiem nie masz żadnego innego imienia pod niebem, danego ludziom, w którym mielibyśmy być zbawieni.",
      "Widząc tedy odwagę Piotra i Jana, a wiedząc, że to ludzie nieuczeni i prości, zdumiewali się i poznali, że to oni byli z Jezusem.",
      "A widząc, że stoi z nimi ów człowiek uzdrowiony, nie mieli co na to odpowiedzieć.",
      "Polecili im zatem opuścić Sanhedryn, rozprawiając między sobą",
      "i mówiąc: Cóż mamy począć z tymi ludźmi? Bo że jawny cud został przez nich uczyniony, wiadomo wszystkim mieszkańcom Jerozolimy i nie możemy temu zaprzeczyć.",
      "Ale aby się to bardziej nie rozgłaszało między ludem, zabrońmy im pod karą, aby więcej do nikogo z ludzi w imię to nie przemawiali.",
      "I przywoławszy ich, zakazali im w ogóle mówić albo też nauczać w imię Jezusa.",
      "Piotr jednak i Jan odpowiadając rzekli do nich: Sami osądźcie, czy wobec Boga słuszne jest bardziej słuchać was aniżeli Boga?",
      "Nie możemy bowiem nie mówić tego, cośmy widzieli i słyszeli.",
      "A oni zagroziwszy im wypuścili ich, nie wiedząc, jak by ich ukarać, a to ze względu na lud. Wszyscy bowiem wysławiali Boga za to, co się stało.",
      "Albowiem więcej niż czterdzieści lat miał człowiek, który doznał tego cudu uzdrowienia.",
      "A gdy ich wypuszczono, przyszli do swoich i oznajmili im, co do nich arcykapłani i starsi mówili.",
      "Ci zaś, usłyszawszy to, jednomyślnie wznieśli głos do Boga mówiąc: Panie, Ty, któryś stworzył niebo i ziemię, morze i wszystko, co w nich jest,",
      "Ty za sprawą Ducha Świętego powiedziałeś przez usta Dawida, sługi swego: Czemu wzburzyły się narody, a ludy próżne knują zamysły?",
      "Powstali królowie ziemscy i książęta stanęli społem przeciw Panu i przeciw Chrystusowi jego.",
      "Albowiem złączyli się istotnie w tym mieście Herod i Piłat Poncjusz z poganami i ludami izraelskimi przeciw świętemu synowi twemu, Jezusowi, któregoś Ty namaścił,",
      "ażeby uczynić to, co ręka twoja i wola twoja przedtem postanowiły, aby się stało.",
      "A teraz, Panie, wejrzyj na groźby ich i dozwól sługom twoim głosić słowo twoje z całą odwagą,",
      "podczas gdy Ty twą rękę wyciągniesz, aby uzdrawiać i czynić cuda i znaki w imię świętego syna twojego, Jezusa.",
      "A gdy się modlili, zatrzęsło się miejsce, gdzie byli zebrani i napełnieni byli wszyscy Duchem Świętym i głosili słowo Boże z odwagą.",
      "A mnóstwo wierzących miało jedno serce i jedną duszę i nikt z nich tego, cokolwiek miał, swoim nie nazywał, ale wszystko mieli wspólne.",
      "Apostołowie zaś z wielką mocą świadczyli o zmartwychwstaniu Pana Jezusa, a łaska wielka była w nich wszystkich,",
      "bo nie było między nimi nikogo w niedostatku. Albowiem ci, którzy posiadali rolę albo domy, sprzedawali je i przynosili zapłatę za to, co sprzedali,",
      "i składali u stóp Apostołów. A wydzielano każdemu, ile komu było potrzeba.",
      "I Józef, zwany przez Apostołów Barnabą, co znaczy syn pocieszenia, lewita, rodem z Cypru,",
      "mając rolę sprzedał ją, przyniósł zapłatę i złożył u stóp Apostołów."
    ],
    [
      "A człowiek pewien imieniem Ananiasz z Safirą, żoną swoją, sprzedał posiadłość",
      "i za wiedzą żony swojej ujął z zapłaty za rolę, a część pewną przyniósł i złożył u stóp Apostołów.",
      "I rzekł Piotr: Ananiaszu, czemu szatan opętał serce twoje, abyś skłamał Duchowi Świętemu i ujął sobie z zapłaty za rolę?",
      "Czyż nie sprzedana nie była twoja, a coś za nią otrzymał, czyż nie należało do ciebie? Czemuś postępek taki dopuścił do serca swego? Nie ludziom skłamałeś, ale Bogu.",
      "Ananiasz tedy posłyszawszy te słowa padł i skonał. I strach wielki zdjął wszystkich, którzy tego słuchali.",
      "? młodzieńcy wstali, owinęli go i wyniósłszy, pogrzebali.",
      "A po upływie prawie trzech godzin weszła także żona jego, nie wiedząc, co się stało.",
      "I rzekł do niej Piotr: Powiedz mi, czy za tyle sprzedaliście rolę? A ona odpowiedziała: Tak, za tyle.",
      "Piotr tedy do niej: Czemuście się ułożyli między sobą, aby kusić Ducha Pańskiego? Oto w drzwiach nogi tych, co pogrzebali męża twego, a wyniosą i ciebie.",
      "I natychmiast padła u stóp jego i skonała. A gdy młodzieńcy weszli, znaleźli ją martwą i wynieśli i pogrzebali koło męża jej.",
      "I strach wielki padł na cały Kościół i na wszystkich, którzy to słyszeli.",
      "A przez ręce Apostołów działy się wśród ludu liczne znaki i cuda. I przebywali wszyscy zgodnie w krużganku Salomonowym.",
      "Z innych zaś nikt nie śmiał się do nich przyłączyć, ale lud ich uwielbiał.",
      "Coraz bardziej wzrastała liczba wierzących w Pana, mężów i niewiast, tak",
      "że [nawet] na ulice wynoszono chorych i kładziono na noszach i łożach, aby przynajmniej cień przechodzącego Piotra padł na którego z nich.",
      "A zbiegało się wielu z okolicznych miast Jerozolimy, przynosząc chorych i dręczonych przez duchy nieczyste i wszyscy odzyskiwali zdrowie.",
      "Powstawszy tedy arcykapłan i wszyscy, co przy nim byli, to jest sekta saduceuszów, zawrzeli zawiścią,",
      "a pojmawszy Apostołów wtrącili ich do więzienia publicznego.",
      "Ale Anioł Pański w ciągu nocy otworzył bramy więzienia i wyprowadziwszy ich rzekł:",
      "Idźcie, a stanąwszy w świątyni głoście ludowi wszystkie słowa tego żywota.",
      "Usłyszawszy to weszli z brzaskiem dnia do świątyni i zaczęli nauczać. A gdy nadszedł arcykapłan i ci, co z nim byli, zwołali Sanhedryn i całą starszyznę synów Izraela, posyłając do więzienia, aby ich przyprowadzono.",
      "Ale słudzy, którzy poszli, nie znaleźli ich w więzieniu. Wrócili tedy z oznajmieniem",
      "mówiąc: Więzienie znaleźliśmy wprawdzie zamknięte z całą starannością i strażników stojących przy drzwiach, po otwarciu jednak nie znaleźliśmy wewnątrz nikogo.",
      "Słysząc taką wieść dowódca straży świątynnej i przedniejsi kapłani nie mogli pojąc, co się z nimi stać mogło:",
      "A nadszedłszy ktoś doniósł im: Oto mężowie, których wtrąciliście do więzienia, stoją w świątyni i nauczają lud.",
      "Wtedy dowódca straży odszedł ze sługami i przyprowadził Apostołów nie używając siły; obawiali się bowiem ukamienowania przez lud.",
      "A gdy ich przywiedli, postawili przed Sanhedrynem. I zapytał ich arcykapłan",
      "mówiąc: Surowośmy wam zakazali, abyście nie nauczali w to imię. A oto całą Jerozolimę napełniliście nauką waszą i chcecie ściągnąć na nas krew tego człowieka.",
      "A odpowiadając Piotr i Apostołowie, rzekli: Bardziej trzeba słuchać Boga niż łudzi.",
      "Bóg ojców naszych wskrzesił Jezusa, któregoście wy zgładzili, zawiesiwszy na drzewie.",
      "Jego to Bóg wywyższył prawicą swoją, jako Pana i Zbawiciela, by skłonił Izraela do pokuty i dał mu odpuszczenie grzechów.",
      "A my jesteśmy świadkami tych rzeczy, o których mówimy, i Duch Święty, którego Bóg dał wszystkim, co mu są posłuszni.",
      "To usłyszawszy wpadli w gniew i zamierzali ich zgładzić.",
      "Powstał jednak w Sanhedrynie faryzeusz jeden, imieniem Gamaliel, uczony w Prawie, poważany przez cały lud. Polecił usunąć ludzi na pewien czas",
      "i rzekł do obecnych: Mężowie izraelscy! Zastanówcie się dobrze, co macie z tymi ludźmi uczynić.",
      "Nie tak dawno powstał Teodas i twierdził, że jest kimś. I przyłączyło się do niego około czterystu ludzi. A jednak zabity był i wszyscy, którzy mu uwierzyli, rozproszyli się, znikając bez śladu.",
      "Potem w czasie spisu ludności wystąpił Judasz Galilejczyk i uwiódł lud za sobą. I on zginął i wszyscy, którzy mu zaufali, zostali rozproszeni.",
      "A przeto i teraz powiadam wam, zaniechajcie tych ludzi, i puśćcie ich. Albowiem jeśli od ludzi wyszła ta myśl albo ta sprawa, wniwecz się obróci.",
      "Jeśli jednak z Boga jest, nie zdołacie ich zniszczyć, aby się snadź nie okazało, że z Bogiem walczycie.",
      "A przywoławszy Apostołów polecili ich wychłostać i zabroniwszy im przemawiać w imię Jezusa, wypuścili ich.",
      "A oni wracali sprzed Sanhedrynu z weselem, że stali się godni dla imienia Jezusa zniewagi cierpieć.",
      "Codziennie też nie zaprzestawali nauczania w świątyni i po domach, głosząc dobrą nowinę o Jezusie Chrystusie."
    ],
    [
      "A we dni one, gdy liczba uczniów wzrastała, zaczęli szemrać helleniści przeciw Żydom, że przy codziennym udzielaniu pomocy zaniedbywano ich wdowy.",
      "Toteż dwunastu zwoławszy rzeszę uczniów, rzekło: Nie jest słuszne, abyśmy zaniedbywali słowo Boże, a obsługiwali stoły.",
      "Upatrzcie tedy, bracia, spomiędzy siebie siedmiu mężów, cieszących się uznaniem, pełnych Ducha Świętego i mądrości, których będziemy mogli wyznaczyć do tej sprawy.",
      "My zaś pilnować będziemy modlitwy i posługi słowa.",
      "I podobała się ta mowa całemu zgromadzeniu. I wybrali Szczepana, męża pełnego wiary i Ducha Świętego, Filipa, Prochora, Nikanora, Tymona, Parmenasa i Mikołaja, prozelitę z Antiochii.",
      "Stawili ich przed Apostołami, a ci, modląc się, włożyli na nich ręce.",
      "A słowo Boże wzrastało i mnożyła się wielce liczba uczniów w Jerozolimie; a nawet bardzo wielu kapłanów przyjmowało wiarę.",
      "A Szczepan pełen łaski i męstwa czynił cuda i znaki wielkie wśród ludu.",
      "Tedy wystąpili niektórzy z synagogi, zwanej [synagogą] Wyzwoleńców, Cyrenejczyków i Aleksandryjczyków i tych, którzy byli z Cylicji i Azji, aby rozprawiać ze Szczepanem.",
      "I nie mogli oprzeć się mądrości i Duchowi, z którego natchnienia przemawiał.",
      "Wtedy podstawili mężów mówiących: słyszeliśmy, jak wypowiadał on słowa bluźniercze przeciw Mojżeszowi i Bogu.",
      "A tak podburzyli lud, starszych i uczonych w Piśmie, że rzuciwszy się nań, porwali go i przywiedli przed Sanhedryn.",
      "Postawili też fałszywych świadków, którzy mówili: Ten człowiek nie przestaje mówić przeciw temu miejscu świętemu i Prawu.",
      "Albowiem słyszeliśmy go mówiącego, że ów Jezus Nazareński zburzy to miejsce i zmieni ustawy, które nam nadał Mojżesz.",
      "A patrząc nań pilnie wszyscy, którzy zasiadali w Sanhedrynie, widzieli oblicze jego niby oblicze anielskie."
    ],
    [
      "Rzekł tedy arcykapłan: Czy tak się rzeczy mają?",
      "A on odpowiedział: Mężowie bracia i ojcowie, słuchajcie! Bóg chwały ukazał się ojcu naszemu, Abrahamowi, gdy był w Mezopotamii, zanim zamieszkał w Haranie",
      "i rzekł do niego: Wynijdź z ziemi twojej i z rodziny twojej, a udaj się do ziemi, którą ci wskażę.",
      "Wtedy wyszedł z ziemi chaldejskiej i zamieszkał w Haranie. A stamtąd po śmierci ojca jego przeniósł go do tej ziemi, w której wy teraz mieszkacie.",
      "A nie dał mu jej w posiadanie nawet na jedną piędź, ale przyobiecał, że da ją w posiadłość jemu, a po nim jego potomstwu, chociaż [wówczas] nie miał syna.",
      "I mówił do niego Bóg: potomkowie jego wygnańcami będą na obczyźnie i podbiją ich w niewolę i uciskać będą przez czterysta lat,",
      "a naród, któremu oni jako niewolnicy służyć będą, ja sądzić będę — powiedział Bóg. A potem wyjdą i będą mi służyć na tym miejscu.",
      "I dał mu przymierze obrzezania. I tak zrodził Izaaka i obrzezał ósmego dnia, a Izaak Jakuba, a Jakub dwunastu patriarchów.",
      "A patriarchowie z zazdrości, jaką żywili wobec Józefa, sprzedali go do Egiptu. Ale Bóg był z nim",
      "i wyrwał go ze wszystkich jego ucisków i dał mu łaskę i mądrość w oczach faraona, króla Egiptu, a ten ustanowił go zwierzchnikiem Egiptu i całego domu swego.",
      "I nastał głód w całym Egipcie i Chanaan i ucisk wielki, a ojcowie nasi nie mieli żywności.",
      "Gdy tedy Jakub posłyszał, że w Egipcie jest zboże, wysłał pierwszy raz ojców naszych,",
      "a za drugim razem Józef dał się poznać braciom swoim: i faraon dowiedział się o rodzie Józefa.",
      "A Józef posławszy [ludzi] sprowadził ojca swego Jakuba i całą rodzinę w liczbie siedemdziesięciu pięciu osób.",
      "I przeniósł się Jakub do Egiptu, i umarł on i ojcowie nasi.",
      "I przeniesiono ich do Sychem i złożono w grobowcu, który za cenę srebra kupił Abraham od synów Hemora w Sychem.",
      "A gdy przybliżył się czas obietnicy danej od Boga Abrahamowi, rozrodził się lud i rozmnożył w Egipcie,",
      "aż nastał inny król w Egipcie, który nie znał Józefa.",
      "Ten używając podstępu przeciw rodowi naszemu, ciemiężył ojców naszych [zmuszając], iżby wyrzucali niemowlęta swoje, aby nie zostawały przy życiu.",
      "Wówczas urodził się Mojżesz i spodobał się Bogu. I żywiono go w domu ojca jego przez trzy miesiące.",
      "A gdy go wyrzucono, wzięła go córka faraona i wychowała go sobie za syna.",
      "I wykształcony został Mojżesz we wszelkiej mądrości Egipcjan, a był dzielny w słowach i czynach.",
      "A kiedy skończył lat czterdzieści, powstała w jego sercu myśl, aby odwiedzić braci swoich, synów Izraela.",
      "I ujrzawszy jednego, którego krzywdzono, przyszedł mu z pomocą i pomścił skrzywdzonego, zabijając Egipcjanina.",
      "Sądził, że bracia zrozumieją, iż Bóg przez ręce jego daje im wybawienie, ale oni nie zrozumieli.",
      "A nazajutrz, gdy spór wiedli z sobą, zjawił się wśród nich i usiłował ich pogodzić mówiąc: Mężowie, braćmi jesteście, czemu krzywdzicie jeden drugiego?",
      "Lecz ten, który krzywdził bliźniego, odepchnął go mówiąc: Któż cię ustanowił panem i sędzią nad nami?",
      "Czy i mnie chcesz zabić, jakoś wczoraj zabił Egipcjanina?",
      "Z powodu tych słów uciekł Mojżesz i stał się wygnańcem w ziemi Madian, gdzie zrodził dwóch synów.",
      "A gdy upłynęło lat czterdzieści, ukazał mu się na pustyni góry Synaj Anioł w płomieniu krzaka gorejącego.",
      "Ujrzawszy to, Mojżesz zdumiał się tym widokiem. A gdy przystąpił, aby się mu przypatrzyć, rozległ się głos Pański:",
      "Jam jest Bóg ojców twoich, Bóg Abrahama, Izaaka i Jakuba. A przeraziwszy się Mojżesz nie śmiał nawet spojrzeć.",
      "I rzekł mu Pan: Zdejmij sandały z nóg twoich, albowiem miejsce, na którym stoisz, ziemia święta jest.",
      "Napatrzyłem się na ucisk ludu mego w Egipcie, słyszałem jego wzdychanie i zstąpiłem, aby ich wybawić. A teraz pójdź, poślę cię do Egiptu.",
      "Tego to Mojżesza, którego się wyparli mówiąc: Któż cię ustanowił panem i sędzią? — tego Bóg jako pana i wybawiciela wysłał z pomocą Anioła, który ukazał mu się był w krzaku.",
      "Ten ich wyprowadził czyniąc cuda i znaki w ziemi egipskiej i w Morzu Czerwonym i na pustyni przez lat czterdzieści.",
      "Ten to Mojżesz rzekł do synów izraelowych: Proroka wzbudzi wam Bóg spośród braci waszych, jako mnie wzbudził.",
      "On to przebywając na pustyni z ojcami naszymi i z Aniołem, który do niego mówił na górze Synaj, otrzymał wobec zgromadzonych słowa żywota, aby je wam przekazać.",
      "Ale ojcowie nasi nie chcieli mu być posłuszni, odepchnęli go i sercem swoim zwracali się ku Egiptowi",
      "mówiąc do Aarona: Uczyń nam bogów, którzy, pójdą przed nami. Nie wiemy bowiem, co się stało z owym Mojżeszem, który nas wywiódł z ziemi egipskiej.",
      "I uczynili w owym czasie cielca i składali ofiarę bałwanowi, a cieszyli się dziełem rąk swoich.",
      "Tedy odwrócił się Bóg i dozwolił, że oddawali cześć ciałom niebieskim, jako napisane jest w Księdze Proroków: Czyście mnie składali ofiary i dary na pustyni przez lat czterdzieści, o domie Izraela?",
      "I czyż nie obnosiliście namiotu Molocha i gwiazdy bożka Refana, posągi, któreście sobie uczynili, aby im bić pokłony? Dlatego przeniosą was poza Babilon.",
      "Przybytek świadectwa mieli ojcowie nasi na pustyni, jako rozkazał im ten, który polecił Mojżeszowi, aby go uczynił według wzoru, który widział.",
      "A wziąwszy go ojcowie nasi wnieśli go za Jozuego do posiadłości pogan, których Bóg wygnał sprzed oblicza ojców naszych aż do dni Dawida.",
      "Ten znalazł łaskę w oczach Bożych i prosił, aby znalazł miejsce dla przybytku Boga Jakubowego.",
      "A dopiero Salomon zbudował mu dom.",
      "Ale Najwyższy nie zamieszkuje w dziełach rąk ludzkich; jak powiada Prorok:",
      "Niebiosa są mi stolicą, a ziemia podnóżkiem stóp moich. Cóż za dom zbudujecie mi — mówi Pan, albo gdzież jest miejsce odpocznienia mego?",
      "Czyż ręka moja nie uczyniła tego wszystkiego?",
      "Twardego karku, nieobrzezanych serc i uszu, wy zawsze się sprzeciwiacie Duchowi Świętemu, jak ojcowie wasi, tak i wy.",
      "Któregoż to z Proroków nie prześladowali ojcowie wasi? Wszak zabili tych, którzy przepowiadali przyjście Sprawiedliwego, którego wy teraz staliście się zdrajcami i mordercami,",
      "wy, coście otrzymali prawo z rozkazania Aniołów, a nie zachowywaliście go.",
      "A słuchając tego gniewem zawrzały ich serca i zgrzytali zębami na niego.",
      "A będąc pełen Ducha Świętego i patrząc w niebo, ujrzał chwałę Bożą i Jezusa stojącego po prawicy Bożej.",
      "I rzekł: Oto widzę niebiosa otwarte i Syna Człowieczego stojącego po prawicy Bożej.",
      "A krzycząc głosem wielkim, zatkali sobie uszy i wszyscy razem rzucili się na niego.",
      "I wyrzuciwszy go poza miasto kamienowali, a świadkowie złożyli szaty swoje u stóp młodzieńca, zwanego Szawłem.",
      "I kamienowali Szczepana, który modlił się głośno mówiąc: Panie Jezu, przyjmij ducha mego.",
      "A padłszy na kolana wołał głosem wielkim: Panie, nie policz im grzechu tego. A gdy to powiedział, zasnął w Panu. Szaweł zaś zgadzał się na zabicie jego."
    ],
    [
      "I wybuchło w owym czasie wielkie prześladowanie kościoła w Jerozolimie, a wszyscy z wyjątkiem Apostołów rozpierzchli się po ziemiach Judei i Samarii.",
      "Szczepana zaś pogrzebali mężowie bogobojni i opłakiwali go wielce.",
      "A Szaweł burzył kościół wchodząc do domów, wywlekając mężczyzn i niewiasty i wtrącając ich do więzienia.",
      "Wszakże ci, którzy żyli w rozproszeniu, szli z miejsca na miejsce, głosząc słowo.",
      "A Filip, zaszedłszy do miasta Samarii, głosił im Chrystusa.",
      "I rzesze chętnie i zgodnie skłaniały się do tego, co im powiadał Filip, słuchając go i widząc cuda, które czynił.",
      "Duchy nieczyste bowiem z wielu tych, którzy je mieli, wychodziły wołając głosem wielkim; wielu też sparaliżowanych i chromych odzyskiwało zdrowie.",
      "Toteż wielka radość zaplanowała w tym mieście.",
      "A mąż pewien, imieniem Szymon, który dotychczas zajmował się czarnoksięstwem, zwodził lud Samarii i podawał się za kogoś wielkiego.",
      "I szli za nim wszyscy, wielcy i mali mówiąc: Ten jest ową wielką mocą Bożą.",
      "A szli za nim dlatego, że od dłuższego już czasu omamił ich był czarnoksięstwem swoim.",
      "Gdy tedy uwierzyli Filipowi głoszącemu Ewangelię o Królestwie Bożym i imieniu Jezusa Chrystusa, zarówno mężczyźni, jak i niewiasty przyjmowali chrzest.",
      "Sam Szymon także uwierzył, a skoro przyjął chrzest, całym sercem przystał do Filipa. A widząc znaki i cuda wielkie, które się działy, zdumiewał się wielce.",
      "A Apostołowie, którzy byli w Jerozolimie, usłyszawszy, że Samaria przyjęła słowo Boże, wysłali do nich Piotra i Jana.",
      "Ci po swym przybyciu modlili się za nimi, aby przyjęli Ducha Świętego.",
      "Na nikogo z nich bowiem jeszcze nie zstąpił, ale ochrzczeni byli tylko w imię Pana Jezusa.",
      "Wtedy wkładali na nich ręce i otrzymywali Ducha Świętego.",
      "Gdy zaś ujrzał Szymon, że przez wkładanie rąk Apostołów otrzymuje się Ducha Świętego, przyniósł im pieniądze",
      "mówiąc: Dajcie i mnie taką władzę, aby każdy, na kogo włożę ręce, otrzymał Ducha Świętego. Ale Piotr rzekł do niego:",
      "Pieniądze twoje niech idą z tobą na zatracenie, iżeś sądził, że dar Boży za pieniądze może być nabyty.",
      "Nie ma dla ciebie cząstki ani żadnego udziału w tej nauce, bo serce twoje nie jest prawe przed Bogiem.",
      "Czyń zatem pokutę, abyś porzucił nieprawość twoją i błagaj Pana, a może będzie ci odpuszczone to pragnienie serca twego.",
      "Widzę bowiem, żeś żółcią zgorzkniałą i w więzach nieprawości.",
      "A odpowiadając Szymon rzekł: Módlcie się wy za mną do Pana, aby nic z tego, coście mówili, nie przyszło na mnie.",
      "A gdy dali świadectwo słowu Pańskiemu i opowiedzieli je, wrócili do Jerozolimy, głosząc Ewangelię także w wielu wioskach samarytańskich.",
      "A Anioł Pański rzekł do Filipa, mówiąc: Wstań, a idź koło południa na drogę wiodącą z Jerozolimy do Gazy. Jest ona pusta.",
      "I powstawszy, poszedł. A oto mąż z Etiopii, rzezaniec, dostojnik królowej etiopskiej, Kandaki, który był jej podskarbim, przybył do Jerozolimy, aby pokłonić się Bogu.",
      "I wracał siedząc na wozie swoim, czytając Izajasza Proroka.",
      "I rzekł Duch do Filipa: Zbliż się i przyłącz do tego wozu.",
      "A Filip przybiegłszy usłyszał go czytającego Izajasza Proroka i rzekł: Czy rozumiesz, co czytasz?",
      "On zaś odpowiedział: Jakżebym mógł, jeśli mię nikt nie pouczy? I prosił Filipa, aby wszedł na wóz i usiadł przy nim.",
      "A miejsce Pisma, które czytał, było to: Jako owca na zabicie był prowadzony i jako cichy baranek przed strzygącym go, tak on nie otworzył ust swoich.",
      "W poniżeniu jego praw mu odmówiono. Ród jego któż opisać zdoła. Bo zgładzony będzie z ziemi żywot jego.",
      "A rzezaniec odpowiadając Filipowi rzekł: Proszę cię, o kim to Prorok mówi? O sobie czy o kim innym?",
      "A Filip otworzywszy usta i zaczynając od tego Pisma, opowiedział mu dobrą nowinę o Jezusie.",
      "A gdy jechali drogą, przybyli nad wodę. I rzekł rzezaniec: Oto woda! Cóż przeszkadza, abym był ochrzczony?",
      "[I rzekł Filip: Jeśli wierzysz z całego serca, wolno ci. A odpowiadając rzekł: Wierzę, że Jezus Chrystus jest Synem Bożym].",
      "I kazał zatrzymać wóz, i obydwaj, Filip i rzezaniec, wstąpili do wody i ochrzcił go.",
      "A gdy wyszli z wody, Duch Pański porwał Filipa i nie widział go więcej rzezaniec, ale jechał uradowany drogą swoją.",
      "Filip zaś znalazł się w Azocie i obchodząc wszystkie miasta głosił Ewangelię, aż przybył do Cezarei."
    ],
    [
      "A Szaweł, dysząc wciąż groźbami i pragnieniem mordu przeciw uczniom Pańskim, przyszedł do arcykapłana",
      "i prosił go o listy do Damaszku, do synagog, aby mógł, jeśliby znalazł zwolenników tej nauki, mężów i niewiasty, uwięzić ich i przyprowadzić do Jerozolimy.",
      "A w czasie drogi zdarzyło się, że gdy przybliżał się do Damaszku, nagle ogarnęła go światłość z nieba.",
      "I padłszy na ziemię usłyszał głos, mówiący do niego: Szawle, Szawle, czemu mnie prześladujesz?",
      "A on rzekł: Kto jesteś, Panie? Ów zaś: Jam jest Jezus, którego ty prześladujesz.",
      "Ale wstań i wnijdź do miasta, a tam ci powiedzą, co masz czynić.",
      "A mężowie, którzy z nim byli w drodze, stanęli zdumieni, bo głos wprawdzie słyszeli, ale nikogo nie widzieli.",
      "Powstał tedy Szaweł z ziemi, a otworzywszy oczy nic nie widział. I ująwszy go za ręce, wprowadzili do Damaszku.",
      "I był tam trzy dni nic nie widząc, a nie jadł ani nie pił.",
      "A był uczeń pewien w Damaszku, imieniem Ananiasz.",
      "I rzekł Pan do niego w widzeniu: Ananiaszu! A on odpowiedział: Otom ja, Panie A Pan rzekł do niego: Wstań, a idź na ulicę, którą zowią Prostą a w domu Judy szukaj Tarseńczyka, zwanego Szawłem, właśnie teraz się modli.",
      "I ujrzał [Szaweł] w widzeniu męża, imieniem Ananiasza jak wchodził i wkładał nań ręce, aby wzrok odzyskał.",
      "I odpowiedział Ananiasz: Panie, słyszałem od wielu o tym człowieku, ile złego uczynił świętym twoim w Jerozolimie,",
      "a i tu ma władzę od najwyższych kapłanów, aby więził wszystkich, którzy wzywają imienia twego.",
      "I rzekł do niego Pan: Idź, albowiem on mi jest naczyniem wybranym, aby niósł imię moje przed pogan i królów i synów Izraela.",
      "A ja go pouczę, jak wiele winien wycierpieć dla imienia mojego.",
      "I poszedł Ananiasz, i wszedł do domu, a włożywszy nań ręce, rzekł: Szawle, bracie, przysłał mnie Pan Jezus, który ci się ukazał w drodze, którąś zdążał, abyś przejrzał i został napełniony Duchem Świętym.",
      "I natychmiast spadły z oczu jego jakby łuski, odzyskał wzrok, a powstawszy został ochrzczony.",
      "I przyjąwszy pokarm wzmocnił się. I przebywał dni kilka z uczniami, którzy byli w Damaszku.",
      "A natychmiast głosił w synagogach Jezusa, że ten jest Synem Bożym.",
      "A wszyscy, którzy go słuchali, zdumiewali się i mówili: Czy to nie ten, co w Jerozolimie prześladował wzywających tego imienia i tutaj przybył po to, aby ich w więzach zaprowadzić do najwyższych kapłanów?",
      "Szaweł jednak coraz więcej umacniał się i zdumiewał Żydów mieszkających w Damaszku dowodząc, że ten jest Chrystusem.",
      "A gdy upłynęło wiele dni, uradzili Żydzi, aby go zgładzić.",
      "I dniem i nocą strzegli bram, aby go zabić, lecz Szaweł dowiedział się o ich spisku.",
      "Ale uczniowie zabrali go w nocy i wyprawili przez mur spuściwszy go w koszu.",
      "A gdy przybył do Jerozolimy, usiłował przyłączyć się do uczniów. Ale wszyscy bali się go, nie wierząc, że jest uczniem.",
      "Barnaba jednak wziąwszy go przyprowadził do Apostołów i opowiedział im, jak w drodze widział Pana, że do niego mówił, oraz z jaką odwagą przemawiał w Damaszku w imię Jezusowe.",
      "I przestawał z nimi swobodnie w Jerozolimie, śmiało nauczając w imię Pana.",
      "Przemawiał też i rozprawiał z hellenistami, ale oni przemyśliwali, jak by go zabić.",
      "Bracia zaś dowiedziawszy się o tym odprowadzili go do Cezarei i odesłali do Tarsu.",
      "A Kościół cieszył się pokojem w całej Judei, Galilei, i Samarii, umacniając się i żyjąc w bojaźni Pańskiej i napełniał sie pociechą Ducha Świętego.",
      "I zdarzyło się, że Piotr, obchodząc wszystkich, przybył także do świętych, którzy mieszkali w Liddzie.",
      "I spotkał tam człowieka pewnego, imieniem Eneasz, który był sparaliżowany i leżał na łożu od ośmiu lat.",
      "I rzekł mu Piotr: Eneaszu, uzdrawia cię Jezus Chrystus. Wstań i pościel sobie! I natychmiast powstał.",
      "I widzieli go wszyscy mieszkający w Liddzie i na Saronie, którzy też nawrócili się do Pana.",
      "A była w Joppie pewna uczennica, imieniem Tabita, co znaczy Dorkas. Ta była pełna dobrych uczynków i jałmużn, które czyniła.",
      "I stało się, że w tym czasie zaniemogła i umarła. Po obmyciu złożono ją w górnej izbie.",
      "A ponieważ Lidda leży blisko Joppy, uczniowie słysząc, że przebywa tam Piotr, wysłali do niego dwóch mężów z prośbą: Nie zwlekaj, przyjdź do nas!",
      "A Piotr wstawszy poszedł z nimi. A gdy przyszedł, przywiedli go do górnej izby i otoczyły go wszystkie wdowy płacząc i pokazując mu suknie i płaszcze, które Dorkas robiła będąc wśród nich.",
      "A oddaliwszy wszystkich, Piotr padł na kolana i modlił się. I zwracając się do ciała rzekł: Tabito, wstań! A ona otworzyła oczy i ujrzawszy Piotra, usiadła.",
      "On zaś podając jej rękę podniósł ją i przywoławszy świętych i wdowy okazał ją żywą.",
      "I rozniosło się to po całej Joppie i wielu uwierzyło w Pana.",
      "I stało się, że Piotr przez wiele dni przebywał w Joppie u niejakiego Szymona, garbarza."
    ],
    [
      "A mieszkał w Cezarei człowiek pewien, imieniem Korneliusz, setnik kohorty zwanej italską,",
      "pobożny i bogobojny jak i cały dom jego, rozdający hojnie jałmużny i zawsze modlący się do Boga.",
      "Ten około dziewiątej godziny dnia miał widzenie: ujrzał wyraźnie Anioła Bożego, jak wchodził i mówił: Korneliuszu!",
      "A on pilnie nań patrząc, strachem zdjęty, zapytał: Cóż jest, Panie? I rzekł mu: Modlitwy twoje i jałmużny twoje zachował Bóg w pamięci.",
      "Przeto teraz wyślij mężów do Joppy i przywołaj niejakiego Szymona, który zwie się Piotrem.",
      "Stanął on w gościnie u pewnego Szymona garbarza, który ma dom położony nad morzem.",
      "A gdy odszedł Anioł, który do niego mówił, przywołał dwu domowników i żołnierza pobożnego z tych, którzy byli mu oddani,",
      "i opowiedziawszy im wszystko, wysłał ich do Joppy.",
      "A nazajutrz gdy byli w drodze i zbliżali się do miasta, Piotr wszedł na taras około godziny szóstej, aby się modlić.",
      "I odczuwając głód zapragnął posiłku. A w czasie przygotowania wpadł w zachwyt:",
      "widzi niebo otwarte i opuszczający się przedmiot niby wielką chustę, czterema końcami opadającą na ziemię.",
      "Były w niej wszelkiego rodzaju zwierzęta czworonożne i płazy ziemi i ptactwo niebieskie.",
      "I odezwał się do niego głos: Wstań, Piotrze, zabijaj i spożywaj!",
      "Ale Piotr rzekł: Żadną miarą, Panie, bom jeszcze nigdy nie jadł nic niedozwolonego i nieczystego.",
      "A głos znowu po raz wtóry do niego: Co Bóg oczyścił, ty nie uważaj za nieczyste.",
      "A stało się to po trzykroć i zaraz chusta wzięta była do nieba.",
      "A gdy Piotr w duchu rozważał, co by to było za widzenie, które miał, oto mężowie, których wysłał Korneliusz, rozpytawszy się o dom Szymona stanęli u bramy.",
      "I wołając pytali, czy Szymon, zwany Piotrem stoi tam w gościnie.",
      "A podczas gdy Piotr rozmyślał nad widzeniem, rzekł mu Duch: oto trzej mężowie szukają cię.",
      "Wstań przeto, zejdź na dół i idź z nimi, nie wahając się, bo ja ich przysłałem.",
      "I zeszedłszy do mężów Piotr rzekł: Otom ja jest, którego szukacie. Dla jakiej to przyczyny przybyliście?",
      "A oni rzekli: Setnik Korneliusz, mąż sprawiedliwy i bogobojny, a mający uznanie u całej ludności żydowskiej, pouczony był przez Anioła świętego, aby cię zawezwać do swego domu i słów twoich wysłuchać.",
      "Zaprosiwszy ich tedy do wnętrza, przyjął ich w gościnę.",
      "A nazajutrz wstał i udał się z nimi, a niektórzy bracia z Joppy towarzyszyli mu. I dnia drugiego przybył do Cezarei. Korneliusz oczekiwał ich, zwoławszy swoich krewnych i najbliższych przyjaciół.",
      "A kiedy Piotr wchodził, Korneliusz wyszedł mu naprzeciw, przypadł do stóp jego i złożył mu pokłon.",
      "Piotr zaś podniósł go mówiąc: Wstań! I ja jestem tylko człowiekiem.",
      "I rozmawiając z nim wszedł i zobaczył wielu zgromadzonych.",
      "I rzekł do nich: Wy wiecie, jak niegodną jest rzeczą dla Żyda przestawać z cudzoziemcem albo do niego przychodzić, ale mnie Bóg pouczył, abym żadnego człowieka nie nazywał skalanym albo nieczystym.",
      "Dlatego też wezwany przybyłem bez wahania. Zapytuję więc, dla jakiej przyczyny wezwaliście mnie?",
      "A Korneliusz rzekł: Już mniej więcej minęło cztery dni od chwili, gdy modliłem się w domu moim o godzinie dziewiątej, a oto stanął przede mną mąż w białym odzieniu i rzekł:",
      "Korneliuszu, wysłuchana została modlitwa twoja i wspomniał Bóg na jałmużny twoje.",
      "Poślij przeto do Joppy i zawezwij Szymona, zwanego Piotrem. Przebywa on w gościnie u Szymona garbarza nad morzem.",
      "Natychmiast więc posłałem do ciebie, a tyś dobrze uczynił, żeś przyszedł. Teraz więc wszyscy stoimy przed tobą, aby wysłuchać wszystkiego, co ci Pan nakazał.",
      "A Piotr otworzywszy usta, rzekł: Prawdziwie poznaję, że Bóg nie ma względu na osobę,",
      "lecz w każdym narodzie miły mu jest ten, który się go lęka i sprawiedliwie postępuje.",
      "Słowo [swe] posłał synom izraelskim zwiastując im pokój przez Jezusa Chrystusa. Ten jest Panem wszystkiego.",
      "Wiecie, że stało się słowo po całej Judei, począwszy od Galilei, po chrzcie, który głosił Jan.",
      "Jak Jezus z Nazaretu, którego Bóg namaścił Duchem Świętym i mocą, przeszedł czyniąc dobrze i uzdrawiając wszystkich opanowanych przez szatana, bo Bóg był z nim.",
      "A my jesteśmy świadkami tego wszystkiego, co on czynił w krainie żydowskiej i w Jerozolimie. Jego to właśnie zabili zawiesiwszy na drzewie.",
      "Ale Bóg wskrzesił go dnia trzeciego i dozwolił mu ukazywać się",
      "nie całemu ludowi, lecz obranym przedtem przez Boga świadkom, nam, którzyśmy z nim jedli i pili po jego zmartwychwstaniu.",
      "I rozkazał nam, abyśmy głosili ludowi i świadczyli, że on jest ustanowionym przez Boga sędzią żywych i umarłych.",
      "o nim świadczą wszyscy Prorocy, że każdy, który weń wierzy, dostąpi odpuszczenia grzechów przez jego imię.",
      "A gdy Piotr jeszcze mówił te słowa, zstąpił Duch Święty na wszystkich słuchających mowy",
      "i zdumieli się nawróceni Żydzi, którzy przybyli z Piotrem, że na pogan wylany został dar Ducha Świętego.",
      "Słyszeli ich bowiem mówiących [różnymi] językami i wielbiących Boga.",
      "Wtedy odezwał się Piotr: Czyż może ktoś wzbronić wody, aby byli ochrzczeni ci, którzy otrzymali Ducha Świętego, jako i my?",
      "I rozkazał ich ochrzcić w imię Jezusa Chrystusa. Wtedy prosili go, aby pozostał u nich kilka dni."
    ],
    [
      "Apostołowie i bracia przebywający w Judei usłyszeli, że i poganie przyjęli słowo Boże.",
      "I gdy Piotr powrócił do Jerozolimy, nawróceni z Żydów robili mu wyrzuty,",
      "mówiąc: Poszedłeś do pogan i jadłeś z nimi?",
      "A Piotr zaczął im wykładać po kolei mówiąc:",
      "Modliłem się w mieście Joppie i w zachwyceniu miałem widzenie: przedmiot jakiś, jakby chusta wielka, czterema końcami spuszczana z nieba doszła aż do mnie.",
      "Pilnie się w nią wpatrując ujrzałem czworonogi ziemskie, dzikie zwierzęta, płazy i ptactwo niebieskie.",
      "Posłyszałem też i głos mówiący do mnie: Wstań, Piotrze, zabijaj i spożywaj!",
      "I rzekłem: Żadną miarą, Panie, bo nigdy nic niedozwolonego i nieczystego nie weszło do ust moich.",
      "Tedy mi powtórnie odpowiedział głos z nieba: Co Bóg oczyścił, tego ty nieczystym nie nazywaj.",
      "I stało się to trzykrotnie, potem wszystko wzięte było do nieba.",
      "A oto w tejże chwili trzej mężowie posłani do mnie z Cezarei stanęli przed domem w którym byliśmy:",
      "I rzekł do mnie Duch, abym szedł z nimi bez żadnego wahania. A poszło ze mną i tych sześciu braci i weszliśmy do domu onego męża.",
      "A on opowiedział nam, jak w domu swoim ujrzał Anioła, który stanął i rzekł do niego: Poślij do Joppy i wezwij Szymona zwanego Piotrem,",
      "a on ci powie słowa, przez które zbawisz się ty i cały dom twój.",
      "I gdy zacząłem mówić, zstąpił Duch Święty na nich jako w początkach i na nas.",
      "Wspomniałem tedy na słowo Pana gdy powiedział: Jan chrzcił wodą, a wy będziecie ochrzczeni Duchem Świętym.",
      "Jeśli przeto dał im Bóg ten sam dar co i nam, którzyśmy uwierzyli w Pana Jezusa Chrystusa, to kimże ja byłem, abym mógł zabraniać Bogu?",
      "A to usłyszawszy, uspokoili się i wielbili Boga mówiąc: A więc i poganom dał Bóg pokutę, aby żyli.",
      "A ci, którzy się rozproszyli wskutek prześladowania, które wybuchło za Szczepana, dotarli aż do Fenicji, Cypru i Antiochii, nikomu nie głosząc nauki, jeno samym Żydom.",
      "A byli pomiędzy nimi niektórzy Cypryjczycy i Cyrenejczycy, którzy przybywszy do Antiochii, przemawiali także do Greków, głosząc dobrą nowinę o Panu Jezusie.",
      "I była z nimi ręka Pańska, a wielka liczba uwierzywszy nawróciła się do Pana.",
      "I doszła o nich wieść do uszu kościoła jerozolimskiego. Posłano tedy Barnabę aż do Antiochii.",
      "A gdy przybył i ujrzał łaskę Boga, uradował się i zachęcał wszystkich, by szczerym sercem trwali w wierności Panu.",
      "Był to bowiem mąż dobry i pełen Ducha Świętego i wiary. Wielka też rzesza przyłączyła się do Pana.",
      "I udał się Barnaba do Tarsu, aby odszukać Pawła, a znalazłszy go przywiódł do Antiochii.",
      "I przez rok cały przebywali w kościele nauczając wielką rzeszę i po raz pierwszy w Antiochii nazwano uczniów chrześcijanami.",
      "A w owym czasie nadeszli do Antiochii Prorocy z Jerozolimy.",
      "I jeden z nich, imieniem Agabus, powstawszy przepowiedział natchniony przez Ducha, że nastanie głód wielki w całym świecie. To ten, który nastał za Klaudiusza.",
      "Uczniowie tedy, każdy według możliwości, postanowili wesprzeć braci mieszkających w Judei.",
      "Co też uczynili, wysyłając [jałmużnę] do starszych za pośrednictwem Barnaby i Szawła."
    ],
    [
      "A w owym czasie król Herod wystąpił przeciw niektórym z kościoła i wszczął prześladowanie.",
      "I kazał ściąć Jakuba, brata Janowego.",
      "A widząc, że się to podoba Żydom, rozkazał pojmać nadto i Piotra. A były to dni Przaśników.",
      "I pojmawszy go, wtrącił do więzienia i oddał czterem oddziałom, z których każdy liczył po czterech żołnierzy, aby go strzegli; zamierzał bowiem po święcie Paschy wydać go ludowi.",
      "Tak więc Piotra strzeżono w więzieniu, a kościół nieustannie modlił się za nim do Boga.",
      "A gdy Herod miał go już wydać, nocy owej spał Piotr między dwoma żołnierzami, skuty podwójnym łańcuchem, a strażnicy strzegli więzienia przed drzwiami.",
      "A światłość zajaśniała w celi i oto Anioł Pański ukazał się i trąciwszy Piotra w bok obudził go mówiąc: Wstań szybko! I opadły łańcuchy z rąk jego.",
      "I rzekł do niego Anioł: Opasz się i włóż sandały. I tak uczynił. I rzekł do niego: Nałóż na siebie płaszcz i pójdź za mną.",
      "A wyszedłszy podążał za nim, nie wiedząc, czy to, co się działo za sprawą Anioła, było prawdą, ale mniemał, że ma widzenie.",
      "I minąwszy pierwszą i drugą straż, przyszli do bramy żelaznej wiodącej do miasta, a ta otworzyła się im sama. Wyszedłszy przeszli jedną ulicę, i natychmiast odstąpił Anioł od niego.",
      "A Piotr przyszedłszy do siebie rzekł: Teraz wiem prawdziwie, że posłał Pan Anioła swego i wyrwał mnie z ręki Heroda oraz z tego wszystkiego, czego oczekiwał lud żydowski.",
      "A gdy to zrozumiał, poszedł do domu Marii, matki Jana, zwanego Markiem, gdzie było wielu zebranych i modlących się.",
      "I gdy zakołatał do drzwi bramy, wyszła dziewczyna, imieniem Rode, aby posłuchać.",
      "I poznawszy głos Piotra z radości nie otworzyła bramy, ale pobiegła do wnętrza, aby donieść, że Piotr stoi przed bramą.",
      "Ale oni rzekli do niej: Oszalałaś! Ona jednak stanowczo zapewniała, że rzeczywiście tak jest. A oni mówili: To Anioł jego.",
      "A Piotr nie przestawał kołatać. Gdy wreszcie otworzyli, ujrzeli go i zdumieli się.",
      "A skinąwszy na nich ręką, aby umilkli, opowiedział im, jak go Pan wywiódł z więzienia i rzekł: Oznajmijcie to Jakubowi i braciom. I wyszedłszy oddalił się na inne miejsce.",
      "A gdy nastał dzień, powstało niemałe zamieszanie między żołnierzami, co by się stać mogło z Piotrem.",
      "I gdy Herod poszukiwał go i nie znalazł, zarządził badanie straży i nakazał, by ją wtrącono do więzienia. Sam zaś opuścił Judeę i udał się do Cezarei, gdzie zamieszkał.",
      "A miał zatarg z Tyryjczykami i Sydończykami, którzy zgodnie przybyli do niego, a pozyskawszy Blasta, podkomorzego królewskiego, prosili o pokój dlatego, że wyżywienie ich kraju zależało od woli królewskiej.",
      "W dniu tedy oznaczonym Herod przyodziany w szatę królewską zasiadł na tronie i miał do nich mowę.",
      "A lud wołał: Boży to głos, a nie ludzki.",
      "i natychmiast poraził go Anioł Pański dlatego, że nie oddał czci Bogu, a stoczony przez robactwo wyzionął ducha.",
      "A słowo Pańskie wzrastało i rozszerzało się.",
      "Barnaba zaś i Szaweł, spełniwszy zlecenia, powrócili z Jerozolimy zabierając z sobą Jana, zwanego Markiem."
    ],
    [
      "A do kościoła antiocheńskiego należeli Prorocy i nauczyciele, jako to: Barnaba i Szymon, zwany Niger, Lucjusz Cyrenejczyk i Manahen, który wychowywał się razem z Herodem tetrarchą, i Szaweł.",
      "Gdy tedy sprawowali służbę Pańską i pościli, rzekł [do nich] Duch Święty: Odłączcie mi Barnabę i Szawła do dzieła, do któregom ich powołał.",
      "Wówczas po odprawieniu postów i modlitw włożyli na nich ręce i wyprawili ich.",
      "A oni, posłani przez Ducha Świętego, poszli do Seleucji i stamtąd odpłynęli do Cypru.",
      "I gdy przybyli do Salaminy, głosili słowo Boże w synagogach żydowskich. A mieli z sobą i Jana do pomocy.",
      "A przeszedłszy całą wyspę aż do Pafos, spotkali pewnego czarnoksiężnika, fałszywego proroka żydowskiego, imieniem Bariesu,",
      "który był przy prokonsulu Sergiuszu Pawle, mężu roztropnym. Ten przywoławszy Barnabę i Szawła pragnął posłuchać słowa Bożego.",
      "Ale wystąpił przeciwko nim Elymas, czarnoksiężnik (tak bowiem tłumaczy się imię jego), usiłując prokonsula odwieść od wiary.",
      "Ale Szaweł, zwany także Pawłem, napełniony Duchem Świętym, utkwiwszy w nim wzrok,",
      "rzekł: O, ty pełny wszelkiej zdrady i wszelkiej przewrotności, synu diabelski, wrogu wszelkiej sprawiedliwości! Czyż nie przestaniesz wykrzywiać prostych dróg Pańskich?",
      "Oto teraz ręka Pańska nad tobą i będziesz ślepy, nie widząc słońca przez czas pewien. I natychmiast padł na niego mrok i ciemność, a chodząc wokoło, szukał, kto by mu rękę podał.",
      "Wtedy prokonsul widząc, co zaszło, uwierzył, pełen podziwu dla nauki Pańskiej.",
      "I odpłynąwszy z Pafos Paweł i towarzysze jego przybyli do Perge w Pamfilii. Jan zaś odłączywszy się od nich wrócił do Jerozolimy.",
      "A oni minąwszy Perge dotarli do Antiochii Pizydyjskiej i wszedłszy do synagogi w dzień szabatu, zasiedli.",
      "A po przeczytaniu Prawa i Proroków przełożeni synagogi posłali do nich mówiąc: Mężowie bracia! Jeżeli macie jakie słowo zachęty dla ludu, przemówcie.",
      "Powstał tedy Paweł i nakazując ręką milczenie, rzekł: Mężowie izraelscy i wy, którzy się Boga boicie, słuchajcie.",
      "Bóg tego ludu izraelskiego wybrał ojców naszych i wywyższył lud ten, gdy przebywał na obczyźnie w ziemi egipskiej, a ramieniem potężnym wywiódł go z niej",
      "i przez lat około czterdziestu cierpliwie znosił ich sposób życia na pustym.",
      "I wytępiwszy siedem narodów w ziemi chananejskiej, losem pomiędzy nich ziemię rozdzielił",
      "mniej więcej po czterystu pięćdziesięciu latach. A potem dał im sędziów aż do Samuela Proroka.",
      "Potem zażądali króla i dał im Bóg Saula, syna Cisa, męża z pokolenia Beniamina, na łat czterdzieści.",
      "I odrzuciwszy go, powołał im na króla Dawida, o którym też sam dał świadectwo, mówiąc: Znalazłem Dawida, syna Jessego, męża według serca mojego, który we wszystkim wypełniać będzie wolę moją.",
      "Z jego to potomstwa według obietnicy wzbudził Bóg Izraelowi Zbawiciela Jezusa,",
      "przed którego przyjściem głosił Jan chrzest pokuty całemu ludowi izraelskiemu.",
      "A gdy Jan wypełnił posłannictwo swoje, mówił: Nie jestem tym, za kogo mnie uważacie, ale oto idzie za mną ten, któremu nie jestem godzien rozwiązać sandałów u nóg jego.",
      "Mężowie bracia, synowie rodu Abrahama i ci spośród was, co się Boga boją. Do nas zostało posłane słowo tego zbawienia.",
      "Mieszkańcy bowiem Jerozolimy i zwierzchnicy ich nie uznali go, a przez wyrok wypełnili słowa Proroków, czytane im w każdy szabat.",
      "Choć nie znaleźli w nim żadnej winy godnej śmierci, nalegali na Piłata, aby go zgładził.",
      "A gdy wykonali wszystko, co o nim napisano, zdjęli z krzyża i złożyli w grobie.",
      "Bóg wszakże wskrzesił go z martwych, a on ukazywał się przez wiele dni tym,",
      "którzy razem z nim szli z Galilei do Jerozolimy i” którzy teraz dają o nim świadectwo wobec ludu.",
      "I my zwiastujemy wam tę obietnicę daną ojcom,",
      "że ją wypełni Bóg dla dzieci ich, wskrzeszając nam Jezusa, jak to napisane jest w Psalmie drugim: , Synem moim ty jesteś; jam dziś zrodził ciebie.",
      "A że go wskrzesił z martwych i już nigdy nie miał ulec skażeniu, tak powiedział: Wiernie wypełnią, com święcie przyobiecał Dawidowi.",
      "Dlatego i na innym miejscu mówi: Nie dozwolisz, aby święty twój uległ skażeniu.",
      "Dawid jednak przysłużywszy się swemu pokoleniu według woli Bożej zasnął, przyłączył się do ojców swoich i uległ skażeniu.",
      "Lecz ten, którego Bóg wskrzesił z martwych, nie doznał skażenia.",
      "Niechże wam tedy będzie wiadome, mężowie bracia, że przez niego zwiastuje się wam odpuszczenie grzechów i w tym wszystkim, z czego nie mogliście być usprawiedliwieni w Prawie Mojżesza.",
      "Każdy, który wierzy, przezeń usprawiedliwiony jest.",
      "Baczcie przeto, aby nie sprawdziło się na was, co powiedziane jest u Proroków:",
      "Patrzcie, szydercy, zdumiewajcie się i wniwecz się obróćcie, bo dokonywam dzieła za dni waszych, dzieła, któremu nie uwierzylibyście, gdyby wam kto o nim opowiadał.",
      "A gdy wychodzili, proszono ich, aby i w następny szabat mówili do nich o tym samym.",
      "Skoro zaś zebrani w synagodze się rozeszli, wielu Żydów i nabożnych prozelitów udało się za Pawłem i Barnabą, którzy przemawiając do nich zachęcali ich, aby wytrwali w łasce Bożej!",
      "A w następny szabat zebrało się prawie całe miasto dla słuchania słowa Bożego.",
      "Żydzi zaś widząc mnóstwo ludu, pełni zawiści, poczęli się sprzeciwiać temu, co mówił Paweł i bluźnić.",
      "Wtedy Paweł i Barnaba odważnie wystąpili mówiąc: Wam to przede wszystkim należało głosić słowo Boże, ale że je odrzucacie i uważacie się za niegodnych żywota wiecznego, oto zwracamy się do pogan.",
      "Tak bowiem nakazał nam Pan: Ustanowiłem cię światłością dla pogan, abyś był ku zbawieniu aż po krańce ziemi.",
      "Słysząc to poganie radowali się i wielbili słowo Pańskie, a wszyscy przeznaczeni do żywota wiecznego uwierzyli.",
      "I rozszerzało się słowo Pańskie po całej krainie.",
      "Żydzi wszakże podburzyli pobożne i poważane niewiasty oraz przedniejszych w mieście, wzniecili prześladowanie przeciw Pawłowi i Barnabie i wyrzucili ich z granic swoich.",
      "A oni otrząsnąwszy na nich proch z nóg, przybyli do Ikonium.",
      "Uczniowie zaś napełniali się weselem i Duchem Świętym."
    ],
    [
      "I stało się w Ikonium, że również weszli do synagogi żydowskiej i przemawiali tak, że uwierzyło wielkie mnóstwo Żydów i Greków.",
      "Ale ci z Żydów, którzy nie uwierzyli, podburzyli i rozjątrzyli umysły pogan przeciw braciom.",
      "I przebywali tam przez długi czas, odważnie przemawiając ufni w Panu, który dawał świadectwo słowu łaski swojej sprawiając, że za ich wpływem działy się znaki i cuda.",
      "I rozdwoiła się ludność miasta: jedni byli za Żydami, a drudzy z Apostołami.",
      "Gdy jednak i poganie i Żydzi ze swymi przełożonymi ruszyli, aby ich lżyć i ukamienować,",
      "wiedząc o tym uszli do miast likaońskich, do Listry i do Derbe oraz w okolice,",
      "i tam głosili Ewangelię.",
      "A znajdował się w Listrze człowiek pewien chory na bezwład nóg i chromy od urodzenia, który nigdy nie chodził.",
      "Słuchał on przemawiającego Pawła. A ten spojrzawszy nań bacznie i widząc, że ma wiarę, iż będzie uzdrowiony,",
      "rzekł głosem wielkim: Wstań prosto na nogi! A on zerwał się i zaczął chodzić.",
      "A tłumy widząc, co Paweł uczynił, poczęły wołać po likaońsku: Bogowie w ludzkiej postaci zstąpili do nas.",
      "I nazywali Barnabę Zeusem, a Pawła Hermesem, albowiem on przodował w mowie.",
      "A kapłan podmiejskiej świątyni Zeusa przywiódł przed bramę woły i wieńce i zamierzał wraz z ludem złożyć ofiarę.",
      "Gdy to posłyszeli Apostołowie, Barnaba i Paweł, rozdarłszy szaty swoje wpadli w tłum",
      "wołając: Mężowie, czemu to czynicie? I myśmy tacy sami, jako i wy ludzie. Głosimy wam naukę, abyście się odwrócili od tych rzeczy próżnych i zwrócili do Boga żywego, który stworzył niebo i ziemię, morze i wszystko, co w nich jest.",
      "Dawnymi czasy dopuszczał on wszystkim poganom, aby chodzili własnymi drogami,",
      "lecz nie przestał świadczyć o sobie: dobrodziejstwa czyniąc, dając deszcze z nieba i czasy urodzajne i napełniając pokarmem i radością serca wasze.",
      "A to mówiąc, zaledwie mogli powstrzymać tłum, by im nie składał ofiary.",
      "A z Antiochii i z Ikonium nadeszli Żydzi i przekonawszy tłum, obrzucili Pawła kamieniami i wywlekli za miasto, mniemając, że już nie żyje.",
      "Lecz gdy obstąpili go uczniowie, powstał i wszedł do miasta, a nazajutrz odszedł z Barnabą do Derbe.",
      "W owym mieście głosili Ewangelię i pozyskali wielu uczniów, po czym wrócili do Listry, Ikonium i Antiochii,",
      "utwierdzając dusze uczniów i zachęcając do wytrwania w wierze: albowiem — mówili — poprzez wiele utrapień trzeba wejść do Królestwa Bożego.",
      "A gdy w każdym kościele wśród modlitw i postów ustanowili im kapłanów, polecili ich Panu, w którego uwierzyli.",
      "I minąwszy Pizydię przybyli do Pamfilii.",
      "A po głoszeniu słowa w Perge zeszli do Attalii,",
      "skąd popłynęli do Antiochii, gdzie za łaską Bożą byli wyznaczeni do dzieła, które wykonali.",
      "A gdy przybyli i zebrał się kościół, oznajmili, jak wielkie rzeczy Bóg przez nich uczynił i jak otworzył poganom podwoje wiary.",
      "I przebywali z uczniami czas niemały."
    ],
    [
      "A niektórzy przybysze z Judei nauczali braci: jeśli się nie poddacie obrzezaniu według zwyczaju Mojżeszowego, nie możecie być zbawieni.",
      "A gdy powstał zatarg i wielki spór między nimi a Pawłem i Barnabą, postanowiono, aby Paweł i Barnaba z kilkoma innymi spośród nich udali się w sprawie tego sporu do Apostołów i starszych w Jerozolimie.",
      "Posłani więc przez kościół, szli przez Fenicję i Samarię, rozgłaszając o nawróceniu pogan i radość wielką czyniąc wszystkim braciom.",
      "A gdy przyszli do Jerozolimy, przyjęci byli przez kościół, Apostołów i starszych i opowiedzieli, jak wielkie rzeczy Bóg przez nich uczynił.",
      "Ale powstali niektórzy z nawróconych ze stronnictwa faryzeuszów mówiąc, że trzeba ich poddać obrzezaniu i nakazać im zachowywać Prawo Mojżeszowe.",
      "Zgromadzili się tedy Apostołowie i starsi, aby tę sprawę rozważyć.",
      "A gdy wszczął się wielki spór, Piotr powstawszy, rzekł do nich: Mężowie bracia! Wiecie, że już od dawna Bóg spośród was wybrał mnie, aby poganie z ust moich posłyszeli słowa Ewangelii i uwierzyli.",
      "A Bóg, który zna serca, dał o nich świadectwo zsyłając im Ducha Świętego jako i nam,",
      "żadnej między nimi a nami nie czyniąc różnicy, oczyściwszy przez wiarę serca ich.",
      "Czemuż więc teraz kusicie Boga, zamierzając na karki uczniów nałożyć jarzmo, którego ani ojcowie nasi, ani my udźwignąć nie zdołaliśmy?",
      "Ale wierzymy, że przez łaskę Pana Jezusa będziemy zbawieni, tak jak i oni.",
      "I umilkło całe zgromadzenie i słuchali opowiadania Barnaby i Pawła, jak wielkie znaki i cuda uczynił Bóg przez nich wśród pogan.",
      "A gdy umilkli, odezwał się Jakub, mówiąc: Posłuchajcie mnie, mężowie bracia.",
      "Szymon opowiedział, jak to przede wszystkim sam Bóg chciał spomiędzy pogan wybrać lud imieniu swemu.",
      "A z tym zgadzają się słowa Proroków, jako napisano:",
      "Potem powrócą i odbudują upadły przybytek Dawida, i zwaliska jego odbudują i wzniosą go.",
      "Aby pozostali ludzie szukali Pana i wszystkie narody, wśród których wzywane jest imię moje, mówi Pan, który to sprawia,",
      "że znane to jest od wieków.",
      "Dlatego sądzę, że tym spomiędzy pogan, którzy się do Boga nawracają, nie trzeba czynić trudności,",
      "ale polecić im, aby się powstrzymywali od rzeczy splugawionych przez bałwochwalcze ofiary, od nierządu, od tego, co zdławione, i od krwi.",
      "Mojżesz bowiem od dawien dawna ma w każdym mieście takich, którzy głoszą [Prawo] jego w synagogach, czytając je w każdy szabat.",
      "Wówczas postanowili Apostołowie i starsi wraz z całym Kościołem wybrać spomiędzy siebie mężów i wysłać ich z Pawłem i Barnabą do Antiochii [a mianowicie]: Judę, zwanego Barsabaszem, i Sylasa, mężów przedniej szych pomiędzy braćmi.",
      "Za ich pośrednictwem wysłano więc pismo: Apostołowie i starsi bracia przesyłają pozdrowienia braciom pochodzącym z pogan w Antiochii, Syrii i Cylicji.",
      "Ponieważ słyszeliśmy, że niektórzy bez naszego upoważnienia wyszedłszy od nas niepokoją was przez nauki i wprowadzają w zamieszanie dusze wasze,",
      "postanowiliśmy na wspólnym zebraniu wybrać i wysłać do was mężów z najdroższymi nam Barnabą i Pawłem,",
      "ludźmi, którzy życie swe poświęcili dla imienia Pana naszego, Jezusa , Chrystusa.",
      "Wysyłamy przeto Judę i Sylasa, którzy wam ustnie powtórzą to samo.",
      "Albowiem zdało się Duchowi Świętemu i nam, by nie nakładać na was żadnego innego ciężaru nad to, co jest konieczne;",
      "abyście się powstrzymywali od mięsa ofiarowanego bałwanom, od krwi, od tego, co zdławione, i od nierządu. Rzeczy tych się wystrzegając, dobrze uczynicie. Bywajcie zdrowi.",
      "Wysłańcy tedy przybyli do Antiochii i zwoławszy gminę list oddali.",
      "Po odczytaniu go uradowano się z takiego pocieszenia.",
      "A Juda i Sylas, będąc sami Prorokami, często przemawiali napominając braci i umacniając ich.",
      "Po upływie zaś pewnego czasu bracia wyprawili ich ze słowami pokoju do tych, którzy ich wysłali.",
      "[-]",
      "A Paweł i Barnaba przebywali w Antiochii, nauczając i głosząc wraz z wielu innymi słowo Pańskie.",
      "A po kilku dniach rzekł Paweł do Barnaby: Wróćmy, a odwiedzimy braci we wszystkich miastach, w których głosiliśmy słowo Pańskie, jak się też mają.",
      "Ale Barnaba chciał zabrać z sobą i Jana, zwanego Markiem.",
      "Paweł jednak mniemał, że tego, który odstąpił od nich w Pamfilii i nie uczestniczył w ich pracy, nie należy brać z sobą.",
      "Powstał tedy spór, tak że się nawzajem rozeszli, i Barnaba wziąwszy Marka, odpłynął na Cypr.",
      "Paweł zaś wybrał sobie Sylasa i wyruszył w drogę, poruczony łasce Bożej przez braci.",
      "I obchodził Syrię i Cylicję, utwierdzając kościoły."
    ],
    [
      "Przybył także do Derbe i do Listry. A był tam uczeń pewien, imieniem Tymoteusz, syn nawróconej niewiasty, Żydówki, i ojca Greka.",
      "Temu dawali dobre świadectwo bracia z Listry i z Ikonium.",
      "Paweł chciał, aby udał się z nim w podróż i biorąc go poddał obrzezaniu ze względu na Żydów, którzy na tych ziemiach mieszkali. Wszyscy bowiem wiedzieli, że ojciec jego był Grekiem.",
      "A gdy przechodzili przez miasta, zalecali [braciom] zachowywać postanowienia, które powzięli Apostołowie i starsi w Jerozolimie.",
      "Toteż kościoły utwierdzały się w wierze i z dniem każdym rosły w liczbę.",
      "A gdy przeszli Frygię i krainę Galacji, Duch Święty zabronił im głosić słowo Boże w Azji.",
      "Skoro więc przybyli do Mizji, usiłowali dotrzeć do Bitynii, ale nie dozwolił im Duch Jezusa.",
      "I przeszedłszy obok Mizji, przybyli do Troady.",
      "I miał Paweł widzenie nocne: stanął przed nim Macedończyk jakiś i błagał mówiąc: Przepraw się do Macedonii i przybądź nam z pomocą.",
      "I zaraz po tym widzeniu usiłowaliśmy udać się do Macedonii, przekonani, że Bóg nas wezwał, abyśmy głosili im Ewangelię.",
      "Odpłynąwszy więc z Troady przybyliśmy wprost do Samotraki, a nazajutrz do Neapolu.",
      "Stąd zaś do Filippów, które są miastem pierwszego okręgu Macedonii i kolonią. I zostaliśmy w tym mieście dni kilka.",
      "A w dzień szabatu wyszliśmy poza bramę, nad rzekę, gdzie — jak sądziliśmy — odbywały się modlitwy i usiadłszy rozmawialiśmy z niewiastami, które się zebrały.",
      "I słuchała niewiasta pewna, imieniem Lidia, z miasta Tiatyry, prozelitka sprzedająca purpurę. Pan otworzył jej serce tak, że skłaniała się do tego, co mówił Paweł.",
      "A gdy była ochrzczona, ona i dom jej, prosiła mówiąc: Jeśli mnie uważacie za wierną Panu, wejdźcie do domu mego i zamieszkajcie. I ulegliśmy jej naleganiom.",
      "A zdarzyło się, kiedyśmy szli na modlitwę, że wyszło naprzeciw nam dziewczę pewne, mające ducha wieszczego, które przez wróżby przynosiło wielki zysk swoim panom.",
      "Ono to idąc za Pawłem i za nami wołało mówiąc: Ci ludzie są sługami Boga Najwyższego i zwiastują wam drogę zbawienia.",
      "I to czyniła przez wiele dni. Lecz Paweł zniecierpliwiony tym odwrócił się i rzekł do ducha: Rozkazuję ci w imię Jezusa Chrystusa, abyś z niej wyszedł. I wyszedł w tejże chwili.",
      "A widząc jej panowie, że przepadła nadzieja ich zysku, pojmali Pawła i Sylasa i powlekli ich na rynek przed władze.",
      "I stawiwszy ich przed pretorów, mówili: Ludzie ci sieją niepokój w mieście naszym, są Żydami",
      "i głoszą zwyczaje, których nam, jako Rzymianom, nie godzi się przyjmować ani zachowywać.",
      "I zbiegł się tłum przeciw nim, a pretorzy rozkazali zedrzeć z nich szaty i siec rózgami.",
      "A gdy im wiele razów zadali, wtrącili do więzienia nakazując strażnikowi, aby ich strzegł pilnie.",
      "Ten otrzymawszy taki rozkaz osadził ich w lochu wewnętrznym, a dla pewności nogi zakuł im w dyby.",
      "O północy Paweł i Sylas modląc się wielbili Boga, a więźniowie przysłuchiwali się im.",
      "Nagle powstało wielkie trzęsienie ziemi, że się zatrzęsły posady więzienia. I otworzyły się natychmiast wszystkie bramy, a więzy opadły ze wszystkich.",
      "A strażnik więzienia, ocknąwszy się ze snu i ujrzawszy drzwi więzienia otwarte, dobył miecza i chciał się zabić sądząc, że więźniowie pouciekali.",
      "Lecz Paweł zawołał głosem wielkim mówiąc: Nie czyń sobie nic złego, bo jesteśmy tu wszyscy!",
      "Zażądał tedy światła, wbiegł do środka i drżąc na całym ciele przypadł do stóp Pawła i Sylasa.",
      "I wyprowadziwszy ich na zewnątrz rzekł: Panowie, co mam czynić, abym został zbawiony?",
      "A oni rzekli: Uwierz w Pana Jezusa, a będziesz zbawiony, ty i dom twój.",
      "I głosili słowo Pańskie jemu i wszystkim, którzy, byli w domu jego.",
      "A wziął ich w nocy tejże godziny, obmył ich rany i natychmiast przyjął chrzest sam i cały dom jego.",
      "I gdy wprowadził ich do domu swego, zastawił im stół i weselił się z całym domem swoim, że uwierzył w Boga.",
      "A kiedy nastał dzień, wysłali pretorowie liktorów mówiąc: Wypuść tych ludzi.",
      "I oznajmił strażnik więzienia te słowa Pawłowi: Pretorowie przysłali, aby was wypuścić. Teraz przeto wyjdźcie i odejdźcie w pokoju.",
      "Paweł zaś rzekł do nich: Publicznie, bez sądu, nas Rzymian wychłostawszy, wtrącili do więzienia, a teraz nas potajemnie wypuszczają? Nie! Niech sami przyjdą",
      "i wyprowadzą nas. I donieśli liktorzy pretorom te słowa. I zlękli się słysząc, że są Rzymianami,",
      "a przyszedłszy, przepraszali ich i wyprowadzając błagali, aby opuścili miasto.",
      "A oni, opuściwszy więzienie, wstąpili do Lidii, pocieszyli braci, których tam ujrzeli, i odeszli."
    ],
    [
      "A przeszedłszy Amfipolis i Apollonię, przybyli do Tesaloniki, gdzie Żydzi mieli synagogę.",
      "Paweł tedy według swego zwyczaju wszedł do nich i przez trzy szabaty rozprawiał z nimi na temat Pisma świętego,",
      "wywodząc i wykazując, że Chrystus musiał cierpieć i zmartwychwstać. Tym Chrystusem jest [mówił] Jezus, którego ja wam głoszę.",
      "I uwierzyli niektórzy z nich i przyłączyli się do Pawła i Sylasa, a wśród nich wielka liczba pobożnych Greków, a i niewiast przedniejszych niemało.",
      "Ale Żydzi, zdjęci zawiścią, dobrali sobie z motłochu co najgorszych i wznieciwszy zamieszanie podburzyli miasto. Naszli też dom Jazona usiłując stawić ich przed ludem.",
      "A gdy ich nie znaleźli, zawlekli Jazona i niektórych z braci do przełożonych miasta wołając: Oto ci, co wzburzają cały świat, przybyli i tutaj,",
      "a przyjął ich Jazon. Wszyscy oni występują przeciw dekretom cesarskim, głosząc, że jest inny król, Jezus.",
      "I podburzyli lud i przełożonych miasta, którzy tego słuchali.",
      "A wziąwszy porękę od Jazona i innych, wypuścili ich.",
      "Bracia zaś natychmiast w nocy wysłali Pawła i Sylasa do Berei. A gdy tam przybyli, udali się do synagogi żydowskiej.",
      "A ci byli szlachetniejszego serca od Tesaloniezan i przyjęli słowo z całym zapałem i codziennie badali Pismo, czy tak się rzeczy mają.",
      "Wielu też uwierzyło spośród nich, a i niewiast przedniejszych i mężów spośród Greków niemało.",
      "A gdy się dowiedzieli Żydzi z Tesaloniki, że Paweł także w Berei głosi słowo Boże, przybyli tam, judząc i podburzając lud.",
      "Zaraz więc bracia wyprawili Pawła, aby szedł ku morzu, a Sylas i Tymoteusz tam zostali.",
      "A ci, którzy towarzyszyli Pawłowi, doprowadzili go aż do Aten. I otrzymawszy zlecenia dla Sylasa i Tymoteusza, aby jak najrychlej przybyli do niego, odjechali.",
      "Paweł zaś czekając na nich w Atenach, burzył się wewnętrznie na widok miasta oddanego bałwochwalstwu.",
      "Rozprawiał więc w synagodze z Żydami i prozelitami, a na rynku codziennie z tymi, których tam spotykał.",
      "A niektórzy z filozofów epikurejskich i stoickich ścierali się z nim. Jedni więc mówili: Cóż tedy chce powiedzieć ten bajarz? A drudzy: Zdaje się, że jest zwiastunem nowych bóstw, bo głosił [im] Jezusa i zmartwychwstanie.",
      "Toteż chwycili go i zaprowadzili na Areopag mówiąc: Czy nie moglibyśmy się dowiedzieć, jakąż to nową naukę głosisz?",
      "Bo jakieś nieznane rzeczy wkładasz w uszy nasze. Chcemy przeto dowiedzieć się, o co właściwie chodzi. —",
      "A wszyscy Ateńczycy i zamieszkali tam przybysze żadną się inną rzeczą nie zajmowali, jeno albo opowiadaniem, albo słuchaniem czegoś nowego.",
      "Paweł tedy stanąwszy w pośrodku Areopagu rzekł: O, Ateńczycy, we wszystkim widzę was wysoce pobożnymi.",
      "Przechodząc bowiem i patrząc na świętości wasze, znalazłem też ołtarz, na którym było napisane: Nieznanemu Bogu. Co tedy nie znając czcicie, to ja wam zwiastuję.",
      "Bóg, który stworzył świat i wszystko, co na nim jest, będąc Panem nieba i ziemi, nie mieszka w świątyniach ręką uczynionych,",
      "ani nie odbiera posługi z rąk ludzkich, jak gdyby czegoś potrzebował, bo sam daje wszystkim życie, tchnienie i wszystko.",
      "On to uczynił, że od jednego [człowieka pochodzący] cały rodzaj ludzki zamieszkuje na całym obszarze ziemi. Zakreślił też wolą swoją czasy właściwe i granice ich zamieszkania,",
      "żeby szukając Boga, znaleźli go niejako po omacku, choć nie jest daleko od każdego z nas.",
      "Albowiem w nim żyjemy i ruszamy się, i istniejemy, jak to i niektórzy z waszych poetów powiedzieli: Z jego bowiem rodu jesteśmy.",
      "Będąc tedy rodem Bożym nie powinniśmy sądzić, że bóstwo jest podobne do złota, srebra czy kamienia — wytworu sztuki i myśli ludzkiej.",
      "Jeżeli Bóg był pobłażliwym dla czasów nieświadomości, to obecnie nakazuje ludziom, aby wszyscy i wszędzie czynili pokutę.",
      "Bo wyznaczył dzień, w którym będzie sądził świat w sprawiedliwości przez męża, którego przeznaczył na to, dając tego dowód wszystkim, wskrzeszając go z martwych.",
      "A usłyszawszy o zmartwychwstaniu, jedni się naśmiewali, a drudzy mówili: Innym razem słuchać cię o tym będziemy.",
      "I tak Paweł opuścił ich.",
      "Niektórzy jednak mężowie przyłączyli się do niego i uwierzyli, a wśród nich był też Dionizy Areopagita, niewiasta, imieniem Damaris, i inni z nimi."
    ],
    [
      "Potem [Paweł] opuściwszy Ateny, przybył do Koryntu.",
      "I spotkał tam pewnego Żyda, imieniem Akwila, rodem z Pontu, który niedawno przyjechał był z Italii, i Pryscyllę, żonę jego, dlatego że Klaudiusz wydał nakaz, by wszyscy Żydzi Rzym opuścili, i przyłączył się do nich.",
      "A że uprawiał to samo rzemiosło, zamieszkał u nich i pracował. Zajmowali się bowiem wyrobem namiotów.",
      "I rozprawiał w synagodze w każdy szabat, przekonując Żydów i Greków.",
      "A gdy przybyli z Macedonii Sylas i Tymoteusz, Paweł usilnie oddał się nauczaniu, dowodząc Żydom, że Jezus jest Chrystusem.",
      "Ale kiedy oni sprzeciwiali się i bluźnili, otrząsnąwszy swe szaty, rzekł do nich: Krew wasza na głowę waszą, jam nie winien, od tej chwili pójdę do pogan.",
      "I odszedłszy stamtąd, wstąpił do domu pewnego prozelity, imieniem Tytus Justus, którego dom stał przy synagodze.",
      "A zwierzchnik synagogi, Kryspus, uwierzył w Pana z całym domem swoim, wielu też z Koryntian słuchając uwierzyło i przyjmowało chrzest.",
      "I rzekł Pan do Pawła w widzeniu nocnym: Nie lękaj się, ale mów i nie milcz,",
      "bom ja jest z tobą i nikt nie targnie się na ciebie, aby ci miał uczynić co złego, albowiem wiele ludu mam ja w tym mieście.",
      "Toteż pozostał tam rok i sześć miesięcy, nauczając ich słowa Bożego.",
      "A gdy Gallio został prokonsulem Achai, Żydzi jednomyślnie powstali przeciw Pawłowi i przywiedli go przed trybunał",
      "mówiąc: Ten namawia ludzi, aby oddawali cześć Bogu niezgodnie z prawem.",
      "Gdy Paweł chciał już usta otworzyć, Gallio rzekł do Żydów: Gdyby chodziło o jakie bezprawie albo jakiś czyn występny, o Żydzi, należycie zająłbym się wami.",
      "Ale gdy się spieracie o słowa, nazwy i prawo wasze, sami tego pilnujcie; ja sędzią tych rzeczy być nie chcę.",
      "I odegnał ich od trybunału.",
      "A wszyscy Grecy porwawszy Sostenesa, zwierzchnika synagogi, bili go przed trybunałem, a Gallio wcale na to nie zważał.",
      "Paweł zaś przemieszkawszy tam jeszcze wiele dni i pożegnawszy się z braćmi, odpłynął do Syrii wraz z Pryscyllą i Akwilą. W Kenchrach ostrzygł sobie głowę: bowiem złożył ślub.",
      "I przybyli do Efezu. Tam ich zostawił, sam zaś wszedłszy do synagogi rozprawiał z Żydami.",
      "A gdy go prosili, aby u nich przez dłuższy czas pozostał, nie zgodził się na to,",
      "ale pożegnał się z nimi mówiąc: Za wolą Bożą wrócę do was jeszcze. I wyjechał z Efezu.",
      "A kiedy przybył do Cezarei, udał się do kościoła [w Jerozolimie] i pozdrowiwszy go, wyruszył do Antiochii.",
      "A zabawiwszy tam pewien czas, puścił się w podróż, obchodząc po kolei krainę galacką i Frygię i umacniając wszystkich uczniów.",
      "A pewien Żyd, imieniem Apollo, rodem z Aleksandrii, mąż uczony i biegły w Piśmie, przybył do Efezu.",
      "Znał on już drogę Pańską i przemawiając z wielką żarliwością nauczał wiernie tego, co dotyczy Jezusa, a wiedział tylko o chrzcie Jana.",
      "I począł odważnie przemawiać w synagodze. Gdy go posłyszeli Pryscylla i Akwila, zajęli się nim i wyłożyli mu dokładniej drogę Bożą.",
      "A gdy postanowił wyruszyć do Achai, bracia zachęcali go i napisali do uczniów, aby go przyjęli. On zaś po przybyciu bardzo pomagał tym, co uwierzyli z całym oddaniem.",
      "Albowiem dzielnie rozprawiał z Żydami publicznie, dowodząc z Pisma, że Jezus jest Chrystusem."
    ],
    [
      "A gdy Apollo bawił w Koryncie, Paweł obszedłszy wyżej położone kraje, przybył do Efezu, i spotkawszy niektórych uczniów",
      "rzekł do nich: Czy otrzymaliście Ducha Świętego, gdyście wiarę przyjęli? A oni mu odpowiedzieli: Nawet nie słyszeliśmy, że jest Duch Święty.",
      "I powiedział im: Jakże więc byliście ochrzczeni? A oni na to: Chrztem Janowym.",
      "Rzekł tedy Paweł: Jan udzielał chrztu pokuty i mówił ludowi, żeby wierzyli w tego, który za nim idzie, to jest w Jezusa.",
      "Usłyszawszy to przyjęli chrzest w imię Pana Jezusa.",
      "I gdy Paweł włożył na nich ręce, zstąpił na nich Duch Święty i mówili językami i prorokowali.",
      "A było wszystkich mężów około dwunastu.",
      "A wszedłszy do synagogi, odważnie przemawiał przez trzy miesiące, rozprawiając i przekonując o Królestwie Bożym.",
      "A gdy niektórzy trwali w uporze i nie wierzyli, bluźniąc przeciwko drodze [Pańskiej] wobec ludu, odłączył się od nich i oddzielił uczniów, rozprawiając codziennie w szkole [niejakiego] Tyrannosa.",
      "I działo się to przez dwa lata, tak że wszyscy, którzy mieszkali w Azji, Żydzi i Grecy, słuchali słowa Pańskiego.",
      "Niezwykłe też cuda czynił Bóg przez ręce Pawła,",
      "tak że nawet chusty i przepaski z ciała jego kładziono na chorych, a ustępowały od nich choroby i opuszczały ich złe duchy.",
      "Próbowali też niektórzy z wędrownych zaklinaczów żydowskich wzywać imienia Pana Jezusa nad tymi, co mieli złego ducha mówiąc: Zaklinam was przez Jezusa, którego głosi Paweł.",
      "Uczyniło to i siedmiu synów Scewy, arcykapłana żydowskiego.",
      "A odpowiadając zły duch rzekł do nich: Znam Jezusa i wiem, kim jest Paweł, ale wy coście za jedni?",
      "I skoczył na nich ów człowiek, w którym był zły duch, dwóch z nich powalił i zmógł tak, że nadzy i poranieni uciekli z tego domu.",
      "Wieść o tym rozeszła się wśród wszystkich Żydów i Greków mieszkających w Efezie i padł strach na wszystkich i wsławiło się imię Pana Jezusa.",
      "Wielu też z wierzących przychodziło, oznajmiając i przyznając się do uczynków swoich.",
      "I wielu z tych, którzy się oddawali praktykom magicznym, znosiło księgi i paliło je wobec wszystkich. A gdy obliczono ich cenę, określono ich wartość na pięćdziesiąt tysięcy denarów.",
      "Tak potężnie rosło i umacniało się słowo Pańskie.",
      "A po dokonaniu tego powziął Paweł myśl, drogą na Macedonię i Achaję udać się do Jerozolimy, mówiąc: Potem, gdy się tam dostanę, muszę i Rzym zobaczyć.",
      "Wysłał więc do Macedonii dwóch pomocników swoich, Tymoteusza i Erasta, a sam pozostał przez czas jakiś w Azji.",
      "A właśnie wtedy wszczął się niemały tumult z powodu drogi [Pańskiej].",
      "Albowiem pewien złotnik, imieniem Demetriusz, który wyrabiał ze srebra świątyńki Artemidy, dostarczał rzemieślnikom niemałych zysków.",
      "Zgromadził ich przeto i innych zajmujących się tymże rzemiosłem i rzekł: Mężowie, wiecie, że z tego rzemiosła płynie nasz dobrobyt.",
      "A oto widzicie także i słyszycie, że nie tylko w Efezie, ale prawie w całej Azji ten Paweł namówił i do odstępstwa przywiódł wielkie mnóstwo ludzi mówiąc, że nie są bogami ci, co są rękami uczynieni.",
      "I grozi nam, że gardzić będą nie tylko zawodem naszym, ale i świątynia Wielkiej Artemidy za nic będzie poczytana, a nawet ona sama, którą czci cała Azja i świat cały, odarta zostanie z majestatu.",
      "A usłyszawszy to zapłonęli gniewem i zawołali mówiąc: Wielka Artemida Efeska!",
      "I pełno było zamieszania w mieście. Gromadnie wtargnęli do teatru, porwawszy Gajusa i Arystarcha, Macedończyków, towarzyszów Pawła.",
      "A gdy i Paweł chciał wejść między lud, nie dopuścili do tego uczniowie.",
      "A nawet niektórzy z azjarchów, życzliwi mu, posłali do niego z prośbą, aby się nie udawał do teatru.",
      "I każdy wołał co innego, bo zebranie było burzliwe, a wielu nawet nie wiedziało, po co się zeszli.",
      "Wówczas wypchnięto z tłumu Aleksandra, bo go Żydzi Wysuwali. Aleksander zaś skinąwszy ręką chciał usprawiedliwić się wobec ludu.",
      "Gdy jednak poznali, że jest Żydem, poczęli wszyscy jednogłośnie krzyczeć prawie przez dwie godziny: Wielka Artemida Efeska!",
      "Wtedy pisarz uśmierzywszy tłum rzekł: Mężowie efescy, gdzież jest człowiek, który by nie wiedział, że miasto Efez oddane jest czci Wielkiej Artemidy i posągu, który spadł z nieba.",
      "Skoro więc temu zaprzeczyć nie można, powinniście się uspokoić i niczego pochopnie nie czynić.",
      "Przy wiedliście bowiem tych, ludzi, którzy nie są ani świętokradcami ani bluźniercami naszej bogini.",
      "A jeżeli Demetriusz i rzemieślnicy jego mają sprawę przeciw komu, to odbywają się na rynku sądy, są też prokonsulowie, niechże jedni drugich oskarżają.",
      "A jeżeli chcecie żądać, czegoś więcej, rozstrzygnie się tona prawowitym zebraniu.",
      "Albowiem grozi nam, że mogą nas oskarżyć z powodu dzisiejszych rozruchów; bo nie ma żadnej przyczyny, którą moglibyśmy usprawiedliwić to zbiegowisko.",
      "I to powiedziawszy rozwiązał zgromadzenie."
    ],
    [
      "Gdy tumult ustał, Paweł przywołał uczniów, zachęcał ich do wytrwania i pożegnawszy się z nimi wyruszył w drogę do Macedonii.",
      "A kiedy obszedł owe strony, napominając ich w licznych przemowach, przybył do Grecji.",
      "I zabawił tam trzy miesiące. A gdy zamierzał odpłynąć do Syrii, a Żydzi uczynili nań zasadzkę, postanowił wrócić przez Macedonię.",
      "A towarzyszył mu aż do Azji Sopater, syn Pyrrusa z Berei, z Tesaloniczan Arystarch i Sekundus, Gajus z Derbe i Tymoteusz; z Azjatów zaś Tychik i Trofim.",
      "Ci, wyprzedziwszy nas, czekali na nas w Troadzie,",
      "a my odpłynęliśmy po święcie Przaśników z Filippów i po pięciu dniach przybyliśmy do nich do Troady, gdzie pozostaliśmy dni siedem.",
      "A pierwszego dnia po szabacie, gdyśmy się zeszli na łamanie chleba, Paweł, który miał odjechać nazajutrz, rozprawiając z nimi przedłużył swą mowę aż do północy.",
      "A było wiele lamp w sali górnej, gdzieśmy się zebrali.",
      "A młodzieniec pewien, imieniem Eutychus, siedział na oknie i zmorzony głębokim snem, gdy Paweł długo rozprawiał, zasnąwszy, spadł z trzeciego piętra na dół i podniesiono go nieżywego.",
      "Paweł zszedł na dół i przypadłszy doń objął go mówiąc: Nie trwóżcie się, bo jeszcze żyje.",
      "A wróciwszy na górę łamał chleb i spożywał i mówił jeszcze długo aż do świtania, w końcu wyruszył w drogę.",
      "Młodzieńca zaś przyprowadzono żywego i radowano się wielce.",
      "A my wsiadłszy wcześniej na okręt, popłynęliśmy do Assos, skąd mieliśmy zabrać Pawła; tak bowiem zarządził zamierzając sam udać się pieszo.",
      "Gdy tedy spotkał się z nami w Assos, zabraliśmy go i przybyliśmy do Mitylene.",
      "Stąd zaś odpłynąwszy, nazajutrz przybyliśmy na wprost Chios, na drugi dzień popłynęliśmy do Samos, a jeszcze dzień później przybyliśmy do Miletu.",
      "Albowiem Paweł postanowił był minąć Efez, aby nie musiał tracić czasu w Azji. Spieszył się bowiem, aby jeśli to możliwe, w dzień Pięćdziesiątnicy być w Jerozolimie.",
      "? Miletu zaś posłał do Efezu i wezwał starszych kościoła.",
      "A gdy do niego przybyli, rzekł im: Wiecie, jak to byłem z wami przez cały czas, od pierwszego dnia, któregom przybył do Azji.",
      "Jak służyłem Panu z całą pokorą wśród łez i doświadczeń, które mnie spotykały z powodu zasadzek . żydowskich;",
      "jak nie uchylałem się od niczego, co pożyteczne, byleby tylko wam głosić [Ewangelię] i nauczać was publicznie i po domach,",
      "zachęcając Żydów i Greków do pokuty wobec Boga, i wiary Pana naszego Jezusa.",
      "A oto teraz, z potrzeby ducha zdążam do Jerozolimy, nie wiedząc, co mnie tam spotkać może,",
      "prócz tego, o czym zapewnia mnie Duch Święty po wszystkich miastach, mówiąc, że czekają mnie więzy i utrapienia.",
      "Ale ja bynajmniej nie przeceniam swego życia, bylebym tylko dokonał biegu mego i zadania, które otrzymałem od Pana Jezusa — świadczyć o Ewangelii łaski Bożej.",
      "A teraz oto wiem, że wy wszyscy już więcej nie będziecie oglądać oblicza mego, wy, wśród których przeszedłem głosząc Królestwo.",
      "Dlatego świadczę się wami w dniu dzisiejszym, żem nieskalany krwią niczyją w ogóle.",
      "Albowiem nie wahałem się głosić wam wszelkiej woli Bożej.",
      "Miejcie tedy pieczę o siebie samych i o całą owczarnię, nad którą was Duch Święty ustanowił biskupami, abyście kierowali Kościołem Bożym, własną jego krwią nabytym.",
      "Wiem ci ja, że po odejściu moim wnijdą między was wilki drapieżne, nie oszczędzając owczarni.",
      "A nawet spomiędzy was samych powstaną mężowie, mówiący rzeczy przewrotne, aby pociągnąć za sobą uczniów.",
      "Dlatego czuwajcie, pamiętając, żem przez trzy lata we dnie i w nocy nie przestawał wśród łez napominać każdego z was.",
      "A teraz polecam was Bogu i słowu łaski jego, który mocen jest zbudować i dać dziedzictwo wszystkim uświęconym.",
      "Srebra ani złota, ani szaty niczyjej nie pożądałem.",
      "Sami wiecie, że na to, co potrzeba było mnie i tym, którzy ze mną są, pracowały te ręce.",
      "We wszystkim okazałem wam, że tak pracując, należy wspierać słabych i pamiętać na słowa Pana Jezusa, jak sam powiedział: Szczęśliwsza to rzecz — dawać, aniżeli brać.",
      "A to powiedziawszy, padł na kolana i modlił się z nimi wszystkimi.",
      "A wszyscy wybuchli płaczem wielkim i rzucając się Pawłowi na szyję, całowali go.",
      "Najbardziej zasmucały ich słowa jego, że już nigdy oblicza jego oglądać nie będą. I odprowadzili go do okrętu."
    ],
    [
      "? gdyśmy odjechali, rozłączywszy się z nimi, przybyliśmy prosto do Kos, dnia następnego do Rodos, a stąd do Patary.",
      "I znalazłszy okręt, który miał płynąć do Fenicji, wsiedliśmy i odpłynęliśmy.",
      "Gdy się nam ukazał Cypr, zostawiliśmy go po lewej ręce i płynąc do Syrii, przybyliśmy do Tyru; tam bowiem miano wyładować okręt",
      "A znalazłszy uczniów pozostaliśmy tam dni siedem; a oni, natchnieni Duchem, mówili Pawłowi, aby nie wyruszał do Jerozolimy.",
      "Po upływie tych dni odeszliśmy udając się w drogę, a wszyscy z żonami i dziećmi towarzyszyli nam aż za miasto. Klęknąwszy na wybrzeżu i pomodliwszy się",
      "pożegnaliśmy się nawzajem i weszliśmy na okręt, a oni powrócili do domów swoich.",
      "My zaś, po odbyciu żeglugi do Tyru, przybyliśmy do Ptolemaidy i powitawszy braci, pozostaliśmy u nich przez jeden dzień.",
      "I wybrawszy się w drogę nazajutrz, przybyliśmy do Cezarei i wstąpiliśmy do domu Filipa Ewangelisty, który był jednym z siedmiu, i zamieszkaliśmy u niego.",
      "A miał on cztery córki, dziewice-prorokinie.",
      "I kiedyśmy tam przez kilka dni mieszkali, nadszedł Prorok pewien z Judei, imieniem Agabus.",
      "Ten, gdy przybył do nas, wziął pas Pawła i związawszy sobie, ręce i nogi, rzekł: To mówi Duch Święty: Mąż, do którego ten pas należy, oto tak będzie przez Żydów związany w Jerozolimie i wydany w ręce pogan.",
      "A skorośmy to usłyszeli, prosiliśmy i my, i miejscowi, aby nie wyruszał do Jerozolimy.",
      "Wówczas odpowiedział Paweł: Co czynicie, czemu płaczecie i ranicie serce moje? Przecież ja gotów jestem nie tylko na więzy, ale i na śmierć w Jerozolimie dla imienia Pana Jezusa.",
      "A kiedyśmy go przekonać nie mogli, ustąpiliśmy mówiąc: Niech się dzieje wola Pańska.",
      "Po czym przygotowawszy się, wyruszyliśmy do Jerozolimy.",
      "Wybrali się też z nami i niektórzy uczniowie z Cezarei i zaprowadzili do niejakiego Mnazona z Cypru, dawnego ucznia, aby u niego zamieszkać.",
      "I gdyśmy przybyli do Jerozolimy, bracia przyjęli nas serdecznie.",
      "A nazajutrz przyszedł Paweł wraz z nami do Jakuba; zebrali się też wszyscy starsi.",
      "I po przywitaniu ich począł szczegółowo opowiadać, czego Bóg dokonał pośród pogan przez jego posługę.",
      "Oni tedy, słysząc to, wielbili Boga i mówili mu: Widzisz, bracie, ile to jest tysięcy Żydów, którzy uwierzyli, a wszyscy gorliwie trzymają się Prawa.",
      "O tobie jednak słyszeli, że nauczasz odstępstwa od Mojżesza wszystkich Żydów, którzy żyją między poganami, powiadając, że nie należy synów poddawać obrzezaniu ani też zachowywać zwyczajów.",
      "Cóż tedy począć? Z pewnością dowiedzą się, żeś przybył.",
      "Uczyń tedy, co ci powiemy: Jest między nami czterech mężów, którzy uczynili ślub.",
      "Weźmij ich, poddaj się wraz z nimi oczyszczeniu i zapłać za nich koszty, aby mogli sobie ostrzyc głowy. A przekonają się wszyscy, że to, co o tobie mówiono, nie tylko nie jest prawdziwe, ale że i ty sam sumiennie przestrzegasz Prawa.",
      "A co się tyczy nawróconych pogan, tośmy im na piśmie wysłali postanowienia, aby się powstrzymywali od rzeczy ofiarowanych bałwanom, krwi zwierząt zdławionych i nierządu.",
      "Wówczas Paweł, wziąwszy mężów, następnego dnia wraz z nimi poddał sie oczyszczeniu i wszedł do świątyni zapowiadając wypełnienie dni oczyszczenia, aż za każdego z nich złożona będzie ofiara.",
      "A gdy siedem dni miało się ku końcowi, Żydzi z Azji ujrzawszy go w świątyni podburzyli cały lud i rzucili się na niego wołając:",
      "Mężowie izraelscy, na pomoc! Oto człowiek, który przeciw ludowi, Prawu i miejscu temu wszędzie wszystkich naucza, a nadto i Greków wprowadził do świątyni i znieważył to święte miejsce. —",
      "Przedtem bowiem widzieli z nim na mieście Trofima z Efezu i sądzili, że Paweł wprowadził go do świątyni. —",
      "I poruszyło się całe miasto, zbiegł się lud, a porwawszy Pawła wywlekli go poza świątynię i natychmiast zamknięto bramy.",
      "A gdy usiłowali go zabić, doniesiono trybunowi kohorty, że wzburzona jest cała Jerozolima.",
      "Natychmiast więc wziąwszy z sobą żołnierzy i setników, zbiegł do nich [z góry]. A oni widząc trybuna i żołnierzy przestali bić Pawła.",
      "Wówczas trybun zbliżył się, pojmał go i rozkazał skuć dwoma łańcuchami. I wypytywał się, kto on jest i co uczynił.",
      "A każdy z tłumu wołał co innego. Gdy tedy nie mógł się nic pewnego dowiedzieć z powodu zgiełku, rozkazał prowadzić go do obozu.",
      "A gdy przybyli do schodów, doszło do tego, że z powodu natarczywości tłumu musieli go [Pawła] nieść żołnierze,",
      "albowiem tłum szedł za nimi wołając: Zabij go!",
      "Paweł tedy, gdy miano go już wprowadzić do obozu, rzekł do trybuna: Czy mogę ci coś powiedzieć? A on rzekł: Umiesz po grecku?",
      "Czyż nie jesteś ty Egipcjaninem, który niedawno wszczynał rozruchy i wyprowadził na pustynię cztery tysiące skrytobójców?",
      "A Paweł: rzekł do niego: Ja jestem Żydem z Tarsu w Cylicji, obywatelem znacznego miasta. Proszę cię, pozwól mi przemówić do ludu.",
      "A gdy pozwolił, Paweł stojąc na schodach, skinął ręką na lud i kiedy zapanowało wielkie milczenie, przemówił, po hebrajsku tymi słowy:"
    ],
    [
      "Mężowie bracia i ojcowie! Posłuchajcie tego, co mam na swoją obronę.",
      "A gdy usłyszeli, że przemawia do nich w języku hebrajskim, bardziej jeszcze się uciszyli.",
      "A on mówił: Ja jestem Żydem, urodzonym w Tarsie w Cylicji, ale wychowałem się tu, w tym mieście, u stóp Gamaliela, wykształcony starannie w ojczystym Prawie, gorliwie służący Bogu jako i wy dziś służycie wszyscy.",
      "Drogę tę prześladowałem aż do karania śmiercią, wiążąc i wtrącając do więzienia mężów i niewiasty,",
      "jak mi tego i arcykapłan jest świadkiem i wszyscy starsi, od których wziąwszy także listy do braci zdążałem do Damaszku, abym i stamtąd uwięzionych przywiódł do Jerozolimy dla wymierzenia kary",
      "I stało się, gdy byłem w drodze i zbliżałem się do Damaszku koło południa, nagle ogarnęła mnie wokoło światłość wielka z nieba",
      "I upadłem na ziemię i usłyszałem głos mówiący do mnie: Szawle, Szawle, czemu mnie prześladujesz?",
      "A jam odpowiedział: Kto jesteś Parne? I rzekł do mnie: Jam jest Jezus Nazareński, którego ty przesiadujesz.",
      "A ci, którzy byli ze mną, światło wprawdzie widzieli ale głosu mówiącego do mnie nie słyszeli.",
      "i rzekłem: Cóż mam czynić Panie? Pan zaś powiedział mi: Wstań i idź do Damaszku, a tam powiedzą ci wszystko, co winieneś uczynić.",
      "A gdym zaniewidział od światła onego, prowadzony za rękę przez towarzyszy moich, przybyłem do Damaszku.",
      "A niejaki Ananiasz, mąż żyjący bogobojnie według Prawa, mający dobre świadectwo od wszystkich mieszkających tam Żydów,",
      "przybył do mnie i zbliżywszy się rzekł mi: Szawle, bracie, przejrzyj! I w tejże chwili spojrzałem na niego.",
      "A on rzekł: Bóg ojców naszych przeznaczył cię, abyś poznał wolę jego oraz abyś oglądał Sprawiedliwego i posłyszał głos z jego ust.",
      "Bo wobec wszystkich ludzi będziesz mu świadkiem tego, coś widział i słyszał.",
      "A teraz czemu zwlekasz? Wstań, ochrzcij się i obmyj grzechy swoje wzywając imienia jego.",
      "I zdarzyło się, gdym wrócił do Jerozolimy i modlił się w świątyni, żem wpadł w zachwycenie",
      "i ujrzałem go mówiącego do mnie: Spiesz się i uchodź rychło z Jerozolimy, bo nie przyjmą twego świadectwa o mnie.",
      "A jam rzekł: Panie, wszak oni wiedzą, żem wtrącał do więzienia i bił w synagogach tych, którzy wierzyli w ciebie.",
      "A gdy lała się krew Szczepana, świadka twego, ja sam przy tym byłem, pochwalałem i strzegłem szat morderców.",
      "I rzekł do mnie: Idź, bo ja wyślę cię daleko, do pogan.",
      "I słuchali go aż do tych słów; po czym zaczęli krzyczeć: Zgładź z ziemi tego człowieka, albowiem nie godzi się, aby taki żył.",
      "A gdy oni krzyczeli, zrzucali szaty swoje i ciskali piaskiem w górę,",
      "trybun rozkazał wprowadzić go do obozu i przy badaniu biczować, aby się dowiedzieć, dlaczego tak nań wołano.",
      "A gdy go związano rzemieniami, Paweł odezwał się do stojącego obok setnika: Czy wolno wam biczować obywatela rzymskiego i to bez sądu?",
      "Usłyszawszy to setnik przystąpił do trybuna i powiedział mu: Co chcesz uczynić; przecież ten człowiek jest obywatelem rzymskim.",
      "Zbliżył się tedy trybun i rzekł do niego: Powiedz mi, czy jesteś Rzymianinem? A on odparł: Tak jest.",
      "I rzekł trybun: Ja za wielką sumę nabyłem to obywatelstwo. A Paweł odpowiedział: A ja mam je od urodzenia.",
      "Natychmiast więc odstąpili od niego ci, co go mieli badać. Także i trybun zląkł się, skoro dowiedział się, że jest Rzymianinem, a on kazał nałożyć mu więzy.",
      "Nazajutrz tedy chcąc się dokładnie dowiedzieć, o co go oskarżają Żydzi, uwolnił go z więzów i kazał zejść się przedniejszym kapłanom i całemu Sanhedrynowi, a wyprowadzając Pawła stawił go przed nimi."
    ],
    [
      "Paweł tedy patrząc śmiało na Sanhedryn rzekł: Mężowie bracia, ja aż do dnia dzisiejszego służyłem Bogu z całą szczerością i sumiennością.",
      "Na to arcykapłan kazał stojącym obok bić go po twarzy.",
      "Wówczas rzekł do niego Paweł: Uderzy cię Bóg, ściano pobielana! Zasiadłeś tu, aby mnie sądzić według Prawa, a rozkazujesz bić mnie wbrew Prawu?",
      "A ci, co stali przy nim, rzekli: Złorzeczysz arcykapłanowi Bożemu?",
      "A Paweł odpowiedział: Nie wiedziałem, bracia, że to arcykapłan. Napisane jest bowiem: Księciu ludu twego złorzeczyć nie będziesz.",
      "A Paweł wiedząc, że jedna część składa się z faryzeuszów, a druga z saduceuszów, zawołał przed Sanhedrynem: Mężowie bracia! Ja jestem faryzeuszem i synem faryzeusza, a sądzą mnie z powodu nadziei w powstanie zmarłych.",
      "A gdy to powiedział, wszczął się spór między faryzeuszami i saduceuszami i przyszło do rozdwojenia między zebranymi.",
      "Saduceusze bowiem zaprzeczają zmartwychwstaniu, istnieniu aniołów i duchów, a faryzeusze uznają jedno i drugie.",
      "I powstał wielki hałas. A niektórzy z uczonych faryzejskich zerwali się i zawzięcie spierając się mówili: Nic złego nie znajdujemy w tym człowieku, a może istotnie duch albo anioł z nim mówił?",
      "I gdy doszło do wielkiego wzburzenia, trybun obawiając sie, aby Pawła nie rozszarpali, kazał zejść żołnierzom, zabrać go siłą spomiędzy nich i zaprowadzić do obozu",
      "A następnej nocy stanął przy nim Pan i rzekł: Bądź odważny, bo iakeś świadczył o mnie w Jerozolimie, tak świadczyć masz i w Kzymie.",
      "A gdy nastał dzień, zebrali się Żydzi i związali przysięgą mówiąc, że nie będą ani jeść, ani pić, dopóki nie zabiją Pawła.",
      "I było wiecei niż czterdziestu mężów, którzy to sprzysiężenie uczynili",
      "Przyszli oni do przedniejszych kapłanów i do starszych mówiąc: Świętą przysięgą związaliśmy się, że nic do ust nie weźmiemy, dopóki nie zabijemy Pawła.",
      "Przeto wy teraz razem z Sanhedrynem przekonajcie trybuna, aby go do was przyprowadził niby dla dokładniejszego zbadania jego sprawy, a my gotowiśmy go zabić, zanim tu dojdzie.",
      "A gdy o tej zasadzce posłyszał siostrzeniec Pawła, przybył, wszedł do obozu i doniósł Pawłowi.",
      "Paweł zatem przywoławszy do siebie jednego z setników rzekł: Zaprowadź tego młodzieńca do trybuna, bo ma mu coś oznajmić.",
      "On tedy wziął go, zaprowadził do trybuna i rzekł: Więzień Paweł przywoławszy mnie prosił, abym tego młodzieńca przyprowadził do ciebie, bo ma ci coś powiedzieć.",
      "A trybun wziął go za rękę, odszedł z nim na bok i zapytał go: Cóż to masz mi oznajmić?",
      "On zaś powiedział: Żydzi uchwalili prosić cię, abyś jutro stawił Pawła przed Sanhedrynem niby dla dokładniejszego zbadania jego sprawy.",
      "Ale ty im nie wierz. Bo więcej niż czterdziestu mężów spośród nich czyha nań, związawszy się przysięgą, że nie będą jeść ani pić, dopóki go nie zabiją. I teraz są w pogotowiu oczekując twego zezwolenia.",
      "Trybun tedy odprawił młodzieńca nakazując mu: Nie mów nikomu, żeś mi doniósł.",
      "I przywoławszy dwóch setników rzekł im: Przygotujcie w drogę do Cezarei dwustu żołnierzy, siedemdziesięciu jezdnych i dwustu oszczepników na trzecią godzinę w nocy.",
      "Trzeba też przygotować zwierzęta juczne, aby wsadzić Pawła i odstawić do namiestnika Feliksa.",
      "I napisał list tej treści:",
      "Klaudiusz Lizjasz dostojnemu namiestnikowi Feliksowi pozdrowienie.",
      "Męża tego pojmali Żydzi, i gdy go już mieli zabić, nadbiegłszy z oddziałem wojska, wyrwałem go z ich rąk, dowiedziawszy się, że jest obywatelem rzymskim.",
      "A chcąc dowiedzieć się, co mu zarzucają, stawiłem go przed ich Sanhedrynem",
      "i stwierdziłem, że oskarżają go o rzeczy sporne dotyczące ich Prawa, a nie obwiniają go o nic godnego śmierci lub więzienia.",
      "A gdy mi doniesiono o zasadzce, jaka miała być przygotowana na tego męża, niezwłocznie wysłałem go do ciebie, powiadamiając oskarżycieli, aby przed tobą wytoczyli sprawę przeciwko niemu. Bądź zdrów!",
      "Żołnierze tedy, jak im rozkazano, wzięli Pawła i poprowadzili go w nocy do Antipatris,",
      "a nazajutrz zostawiwszy jezdnych, aby z nim jechali, wrócili do obozu.",
      "Tamci przybywszy do Cezarei oddali namiestnikowi list i stawili przed nim Pawła.",
      "A gdy przeczytał list i zapytał, z jakiej był prowincji, dowiedział się, że z Cylicji.",
      "Przesłucham cię — powiedział — gdy przybędą twoi oskarżyciele. I rozkazał strzec go w pretorium Heroda."
    ],
    [
      "A po upływie pięciu dni przybył arcykapłan Ananiasz z niektórymi starszymi i rzecznikiem prawnym, niejakim Tertullusem. Oni to stanęli przed namiestnikiem z oskarżeniem przeciwko Pawłowi.",
      "I gdy go wezwano, rozpoczął Tertullus oskarżenie mówiąc: Gdy dzięki tobie żyjemy w zupełnym pokoju, a przez twą przezorność wiele zmienia się na lepsze dla tego ludu",
      "zawsze i wszędzie, dostojny Feliksie, wdzięcznym przyjmujemy to sercem.",
      "I aby zbyt długo cię nie trudzić, proszę, abyś łaskawie przez chwilę posłuchać nas raczył.",
      "Albowiem stwierdziliśmy, że mąż ten szerzy zarazę i wzbudza niepokoje wśród wszystkich Żydów na całym świecie, a jest przywódcą sekty Nazarejczyków.",
      "A że usiłował nawet i świątynię znieważyć, przeto pojmaliśmy go [i chcieliśmy osądzić według praw naszych.",
      "Nadbiegłszy jednak trybun Lizjasz przemocą wyrwał go z rąk naszych,",
      "rozkazując, aby jego oskarżyciele przybyli do ciebie]. Od niego zresztą po przesłuchaniu będziesz się mógł wszystkiego dowiedzieć, o co go oskarżamy.",
      "Żydzi potwierdzili to, utrzymując, że tak się istotnie rzeczy mają.",
      "A gdy namiestnik skinieniem dozwolił mu mówić, Paweł odpowiedział: Wiedząc, że od wielu lat jesteś sędzią tego narodu, tym chętniej w swojej obronie mówić będę.",
      "Możesz się bowiem przekonać, że nie więcej jak dwanaście dni temu przybyłem do Jerozolimy, aby oddać cześć Bogu.",
      "A nie spotkano mnie w świątyni rozprawiającego z kimkolwiek, czy też wywołującego zbiegowisko tłumu ni w synagogach, ni w mieście.",
      "I nie mogą też dowieść ci tego, o co mnie teraz oskarżają.",
      "Ale to wyznaję przed tobą, że trzymając się drogi, którą mienią być herezją, służę Bogu ojców moich wierząc we wszystko, co napisane jest w Prawie i u Proroków.",
      "Mam też w Bogu nadzieję, którą mają i oni, że będzie zmartwychwstanie sprawiedliwych i grzesznych.",
      "I sam usilnie o to się staram, abym wobec Boga i wobec ludzi miał zawsze nieskażone sumienie.",
      "A po wielu latach przybyłem, aby narodowi memu złożyć jałmużny i ofiary.",
      "I spotkali mię w świątyni oczyszczonego, bez tłumu i zbiegowiska.",
      "Byli też niektórzy Żydzi z Azji, którzy powinni tu stanąć i oskarżać, jeśli co mają przeciwko mnie.",
      "Albo i ci oto niech sami powiedzą, co za nieprawość we mnie znaleźli, gdym stał przed Sanhedrynem,",
      "chyba jedynie to słowo, którem głośno wypowiedział stojąc przed nimi: Sądzicie mnie dzisiaj z powodu wiary w zmartwychwstanie.",
      "A Feliks, znając dokładnie tę naukę, odroczył ich sprawę mówiąc: Rozsądzę waszą sprawę, skoro przybędzie trybun Lizjasz.",
      "I rozkazał setnikowi strzec Pawła pozostawiając mu pewną swobodę i nie wzbraniając żadnemu z przyjaciół w oddawaniu mu posług.",
      "A po kilku dniach przybył Feliks wraz z Druzyllą, żoną swoją, która była Żydówką, wezwał Pawła i przysłuchiwał się mu, gdy mówił o wierze w Jezusa Chrystusa.",
      "A gdy począł mówić o sprawiedliwości, wstrzemięźliwości i o przyszłym sądzie, zatrwożony Feliks powiedział: Teraz możesz odejść, a wezwę cię w czasie sposobnym.",
      "I spodziewał się, że dostanie od Pawła pieniądze, dlatego częściej go wzywał i rozmawiał z nim.",
      "A po upływie dwóch lat na miejsce Feliksa przybył Porcjusz Festus. I Feliks chcąc zaskarbić sobie życzliwość Żydów, pozostawił Pawła w więzieniu."
    ],
    [
      "Festus zatem, skoro przybył do prowincji, po trzech dniach wybrał się z Cezarei do Jerozolimy.",
      "I wystąpili przed nim przedniejsi kapłani i przywódcy Żydów w sprawie Pawła,",
      "usilnie prosząc o łaskę dla siebie przeciw Pawłowi, aby kazał go sprowadzić do Jerozolimy. A zamierzali uczynić zasadzkę, aby go zabić w drodze.",
      "Festus wszakże odrzekł, że Paweł zostaje pod strażą w Cezarei i że on sam rychło tam, wyruszy.",
      "Ci przeto spośród was — mówił — którzy mają większe poważanie, niech jadą ze mną i jeśli mąż ten dopuścił się jakiegoś przestępstwa, niechże go oskarżą.",
      "I zabawiwszy między nimi nie więcej niż osiem do dziesięciu dni odjechał do Cezarei, a dnia następnego, zasiadłszy na sądzie, kazał przyprowadzić Pawła.",
      "A gdy przyszedł, otoczyli go Żydzi, którzy przybyli z Jerozolimy, i poczęli czynić mu liczne i ciężkie zarzuty. Nie zdołali ich jednak dowieść,",
      "bo Paweł bronił się mówiąc: W niczym nie zawiniłem wobec Prawa żydowskiego, ani przeciw świątyni, ani przeciw cesarzowi.",
      "A Festus chcąc zaskarbić sobie życzliwość Żydów rzekł odpowiadając Pawłowi: Czy chcesz jechać do Jerozolimy, abyś tam był sądzony w tej sprawie przede mną?",
      "Ale Paweł odpowiedział: Przed trybunałem cesarskim stoję, gdzie winienem być sądzony. Żydom żadnej krzywdy nie uczyniłem, jak to i ty sam wiesz dobrze.",
      "A jeślim uczynił coś złego albo dopuścił się czegoś godnego śmierci, nie wzbraniam się umrzeć. Ale jeśli nie ma nic prawdy w tym, o co mnie oskarżają, nikt mnie im wydać nie może. Odwołuję się do cesarza.",
      "Wówczas Festus porozumiawszy się z Radą odpowiedział: Odwołałeś się do cesarza, przed cesarzem staniesz.",
      "A po upływie kilku dni przybyli do Cezarei król Agryppa z Bereniką i powitali Festusa.",
      "I gdy spędzili tam dłuższy czas, Festus przedstawił królowi sprawę Pawła mówiąc: Feliks pozostawił w więzieniu pewnego człowieka,",
      "w sprawie którego, gdym był w Jerozolimie, wystąpili przede mną przedniejsi kapłani i starsi żydowscy domagając się wyroku skazującego przeciw niemu.",
      "Ale im odpowiedziałem, że nie jest zwyczajem Rzymian wydawać kogokolwiek, zanim oskarżony nie stanie wobec oskarżycieli i nie będzie miał możności bronić się przed zarzutami.",
      "Gdy więc tu przybyli, niezwłocznie zasiadłszy nazajutrz na trybunale, kazałem przyprowadzić tego człowieka.",
      "A gdy oskarżyciele nie przedstawili w stosunku do niego żadnego obwinienia o zbrodnie, które podejrzewałem,",
      "ale mieli z nim tylko pewne spory tyczące się ich nabożności i jakiegoś Jezusa zmarłego, o którym Paweł twierdzi, że żyje.",
      "Nie będąc w stanie badać takich spraw, zapytałem go, czy chce udać się do Jerozolimy i tam być o to sądzony.",
      "Ale że Paweł wniósł odwołanie, by go zatrzymać aż do rozstrzygnięcia przez trybunał cesarski, kazałem go strzec, dopóki go nie odeślę do cesarza.",
      "Agryppa tedy [rzekł] do Festusa: Chciałbym i ja sam posłuchać tego człowieka. [A on] rzecze: Jutro go usłyszysz.",
      "Nazajutrz przybyli Agryppa i Berenika z całą okazałością i weszli na miejsce przesłuchania wraz z trybunami i przedniejszymi obywatelami miasta. Na rozkaz Festusa przywiedziono i Pawła.",
      "I rzekł Festus: Królu Agryppo i wszyscy mężowie, którzy tu z nami jesteście — widzicie człowieka, w sprawie którego nagabywało mię mnóstwo Żydów w Jerozolimie i tutaj wołając, że nie powinien on żadną miarą pozostać przy życiu.",
      "Sam jednak przekonałem się, że nie dopuścił się on niczego zasługującego na śmierć. A gdy się nadto odwołał do cesarza, postanowiłem go tam odesłać.",
      "Nie mam jednak nic pewnego, co mógłbym napisać do naszego pana. Dlatego stawiłem go przed wami, a zwłaszcza przed tobą, królu Agryppo, abym po dokonanym przesłuchaniu miał co napisać.",
      "Bo nie wydaje mi się słuszne posyłać więźnia bez wskazania, o co jest oskarżony."
    ],
    [
      "Agryppa tedy rzekł do Pawła: Wolno ci mówić w swojej obronie. Wówczas Paweł wyciągnąwszy rękę począł się bronić.",
      "Za szczęśliwego się poczytam, królu Agryppo, że przed tobą mam się dzisiaj bronić w sprawie tego wszystkiego, o co mnie oskarżają Żydzi.",
      "I to tym bardziej, że ty znasz wszystkie zwyczaje i spory żydowskie. Dlatego proszę cię, abyś cierpliwie wysłuchać mię raczył.",
      "Wszystkim Żydom dobrze wiadomo, że życie moje od lat młodości, spędziłem od początku wśród narodu mojego w Jerozolimie.",
      "Znają mnie oni od dawna, jeśliby tylko zaświadczyć chcieli, że według najsurowszej sekty religii naszej żyłem jako faryzeusz.",
      "A teraz z powodu nadziei w spełnienie obietnicy danej przez Boga ojcom naszym stoję oto przed sądem.",
      "Spełnienia jej spodziewa się dostąpić dwanaście naszych pokoleń, dniem i nocą wytrwale służąc Bogu. Z powodu tej nadziei jestem przez Żydów oskarżony, o królu.",
      "Dlaczego za rzecz do wiary niepodobną uważacie, że Bóg wskrzesza zmarłych?",
      "I mnie samemu przecież zdawało się, że powinienem wiele czynić przeciw imieniu Jezusa Nazareńskiego.",
      "Co też i czyniłem w Jerozolimie, i gdym otrzymał władzę od przedniej szych kapłanów, wielu świętych wtrąciłem do więzienia, a gdy ich skazywano na śmierć, głosowałem przeciw nim.",
      "? często po wszystkich synagogach udręką zmuszałem ich do bluźnierstwa, a popadając w coraz większy szał prześladowałem ich nawet po miastach ościennych.",
      "I gdym w tych sprawach zdążał do Damaszku mając władzę i zezwolenie przedniej szych kapłanów,",
      "w południe, w ciągu drogi — o królu — ujrzałem światło z nieba jaśniejsze nad blask słoneczny, które ogarnęło mnie i tych, co mi towarzyszyli w drodze.",
      "I gdyśmy wszyscy upadli na ziemię, usłyszałem głos mówiący do mnie w języku hebrajskim: Szawle, Szawle, czemu mnie prześladujesz? Trudno ci wierzgać przeciw ościeniowi.",
      "A jam rzekł: Kto jesteś, Panie? Pan zaś powiedział: Jam jest Jezus, którego ty prześladujesz.",
      "Ale podnieś się i stań na nogi, albowiem na to ci się ukazałem, abym cię ustanowił sługą i świadkiem tego, coś widział, i tego, co ci objawię.",
      "Wybawię cię z tego ludu i spośród pogan, do których cię teraz posyłam",
      "dla otworzenia im oczu, aby się nawrócili z ciemności do światła i z mocy szatańskiej do Boga, aby dostąpili odpuszczenia grzechów, a przez wiarę we mnie współudziału ze świętymi,",
      "Toteż, królu Agryppo, nie byłem nieposłuszny widzeniu z nieba,",
      "i naprzód tym, którzy są w Damaszku i w Jerozolimie, a następnie całej krainie judzkiej i poganom głosiłem, aby czynili pokutę i nawracali się do Boga, przez uczynki, jakich wymaga pokuta.",
      "Z tej to przyczyny pojmali mnie Żydzi, gdym był w świątyni, i usiłowali zamordować.",
      "Ale wsparty pomocą Bożą, ostałem się po dzień dzisiejszy, dając świadectwo małym i wielkim i nic nie mówiąc ponad to, co według zapowiedzi Proroków i Mojżesza stać się miało:",
      "że Chrystus ma cierpieć i będzie pierwszym, który po zmartwychwstaniu będzie zwiastował światłość narodowi i poganom.",
      "A gdy on to mówił ku swojej obronie, Festus zawołał głosem donośnym: Szalejesz, Pawle, wielka nauka przywodzi cię do szaleństwa.",
      "Nie szaleję — odrzekł Paweł — dostojny Festusie, ale wypowiadam słowa prawdy i rozwagi.",
      "Zna bowiem te sprawy król, do którego śmiało przemawiam, bo jestem mocno przekonany, że nic z tego nie jest mu tajne. Bo też nic nie działo się w jakimś zakątku.",
      "Czy wierzysz, królu Agryppo, Prorokom? Wiem, że wierzysz.",
      "Na to Agryppa do Pawła: Niebawem namówisz mnie, żebym został chrześcijaninem.",
      "A Paweł odrzekł: Gorąco prosiłbym Boga, aby czy to niebawem, czy po długim czasie nie tylko ty, ale i wszyscy, którzy mnie dziś słuchają, stali się takimi, jakim i ja jestem, z wyjątkiem tych więzów.",
      "I powstał król, namiestnik i Berenika i ci, co brali z nimi udział w rozprawie.",
      "A gdy odeszli, naradzali się z sobą mówiąc: Nic godnego śmierci lub więzienia człowiek ten nie uczynił.",
      "Agryppa zaś rzekł do Festusa: Można by było nawet zwolnić tego człowieka, gdyby się nie był odwołał do cesarza."
    ],
    [
      "A gdy postanowiono, abyśmy odpłynęli do Italii, oddano Pawła wraz z innymi więźniami setnikowi cesarskiej kohorty, imieniem Juliusz.",
      "I wsiadłszy na okręt adramyteński, mający płynąć do portów Azji, ruszyliśmy w drogę wraz z Arystarchem Macedończykiem z Tesaloniki.",
      "Następnego dnia dopłynęliśmy do Sydonu, a Juliusz obchodząc się po ludzku z Pawłem pozwolił mu iść do przyjaciół i zaopatrzyć się.",
      "A gdyśmy stamtąd ruszyli, przepłynęliśmy koło Cypru, dlatego że wiatry były przeciwne.",
      "I przepłynąwszy morze przy Cylicji i Pamfilii przybyliśmy do Myry, leżącej w Licji.",
      "Tam setnik spotkał okręt aleksandryjski, płynący do Italii i przesadził nas na niego.",
      "A gdy płynęliśmy przez wiele dni wolno i ledwie zdołaliśmy przybyć na wysokość Knidos, z powodu przeciwnego wiatru, gdyż wiatr nam przeszkadzał, żeglowaliśmy w dół ku Krecie koło Salmonu,",
      "I z trudem posuwając się wzdłuż jej wybrzeży przybyliśmy do pewnego miejsca, zwanego Dobre Porty, w pobliżu miasta Lasaia.",
      "A po upływie długiego czasu, gdy już żegluga stała się niebezpieczna, dlatego że już i [dzień] postu przeminął, przestrzegał ich Paweł",
      "mówiąc im: Mężowie, widzę, że żegluga zaczyna grozić niebezpieczeństwem rozbicia się i straty nie tylko ładunku i okrętu, ale i życia naszego,",
      "Ale setnik bardziej ufał sternikowi i właścicielowi okrętu niż temu, co mówił Paweł.",
      "A ponieważ port nie nadawał się do zimowania, większość z nich postanowiła odpłynąć stamtąd, chcąc jakoś dostać się do Feniksu, portu na Krecie wystawionego na wiatry południowo-zachodnie i północno-zachodnie i tam przezimować.",
      "Skoro tedy powiał wiatr z południa, w przekonaniu że wykonają zamiar, podniósłszy kotwicę, płynęli wzdłuż Krety.",
      "Lecz w krótkim czasie zerwał się od jej strony wicher gwałtowny, który zowią Eurakwilo.",
      "A gdy okręt burza porwała i nie mógł iść pod wiatr, zdawszy się na jego łaskę, płynęliśmy.",
      "A podpłynąwszy pod pewną wyspę, zwaną Klauda, z trudem zdołaliśmy uchwycić czółno.",
      "Wciągnąwszy je, zabezpieczono okręt obwiązując go pasami, a w obawie aby nie wpaść na Syrtę, zrzucono ruchomą kotwicę i zdążano dalej.",
      "A że miotała nami gwałtowna nawałnica, nazajutrz poczęto wyrzucać ładunek,",
      "a trzeciego dnia własnymi rękami wyrzuciliśmy sprzęt okrętowy.",
      "Lecz gdy przez wiele dni nie ukazało się ani słońce, ani gwiazdy, a wielka nawałnica wciąż nas nękała, straciliśmy już wszelką nadzieję ocalenia.",
      "I gdy już długo nic nie jedli, Paweł stanąwszy pośród nich rzekł : Trzeba było, o mężowie, posłuchać mnie i nie odpływać od Krety, oszczędzając sobie tego utrapienia i straty.",
      "A teraz zachęcam was, abyście byli dobrej myśli, bo żaden z was nie zginie, jeno okręt.",
      "Albowiem stanął przy mnie tej nocy Anioł Boga, do którego należę i któremu służę,",
      "i rzekł mi: Nie lękaj się, Pawle, przed cesarzem stanąć musisz, a oto darował ci Bóg wszystkich, którzy płyną z tobą.",
      "Przeto, mężowie, bądźcie dobrej myśli, bo ufam Bogu, że tak będzie, jak mi powiedziano.",
      "Musimy podpłynąć do jakiejś wyspy;",
      "I skoro zapadła noc czternasta, a myśmy płynęli po Morzu Adriatyckim, około północy zdawało się marynarzom, że znajdują się w pobliżu jakiegoś lądu.",
      "Spuścili więc sznur z ołowiem i zmierzyli dwadzieścia sążni [głębokości], a nieco dalej podjechawszy i mierząc znów sznurem znaleźli piętnaście sążni.",
      "Bojąc się przeto, abyśmy nie wpadli na rafy, zrzucili z tyłu okrętu cztery kotwice, oczekując z upragnieniem dnia.",
      "A gdy marynarze chcieli uciec z okrętu i spuścili barkę na morze, rzekomo chcąc z przodu okrętu zarzucić kotwicę,",
      "rzekł Paweł do setnika i żołnierzy: Jeśli ci nie zostaną na okręcie, nie ocalicie się.",
      "Wówczas żołnierze odcięli liny barki dozwalając, że spadła.",
      "A kiedy już zaczęło świtać, Paweł prosił wszystkich, aby się posilili, mówiąc: Już mija dziś czternaście dni, jak wstrzymujecie się od pokarmu, głodząc się w oczekiwaniu.",
      "Dlatego proszę was, abyście się posilili. To się przyczyni do waszego ocalenia, bo żadnemu z was nawet włos z głowy nie spadnie.",
      "I to rzekłszy wziął chleb, wobec wszystkich dzięki czynił Bogu i ułamawszy począł jeść.",
      "Wtedy wszyscy nabrali otuchy i sami także się posilili.",
      "A było nas wszystkich na okręcie dwustu siedemdziesięciu sześciu.",
      "Nasyciwszy się tedy pokarmem wyrzucili zboże do morza, aby ulżyć okrętowi.",
      "A z nastaniem dnia nie mogli rozpoznać lądu, spostrzegli jednak jakąś zatokę z wybrzeżem, do którego zamierzali — gdyby to było możliwe — skierować okręt.",
      "Odciąwszy więc kotwice wrzucili [je] do morza, rozluźniając jednocześnie wiązania sterowe i nastawiwszy pod wiatr żagiel przedniego masztu, zmierzali ku wybrzeżu.",
      "Lecz najechawszy na wysunięty w morze półwysep osiedli z okrętem, dziób okrętu zarył się i pozostał nieruchomy, a rufa rozbiła się pod naporem fal.",
      "Żołnierze przeto zamierzali pozabijać więźniów, aby który nie przepłynął i nie uciekł.",
      "Setnik jednak chcąc ocalić Pawła przeszkodził ich zamiarowi i rozkazał umiejącym pływać wskoczyć przed innymi do morza i wyjść na ląd.",
      "Z pozostałych zaś jedni mieli dopłynąć na deskach, drudzy na resztkach okrętu. I w ten sposób wszyscy ocaleli dostając się na ląd."
    ],
    [
      "A po ocaleniu dowiedzieliśmy się, że wyspa nazywa się Melita. Tubylcy zaś okazywali nam niezwykłą życzliwość.",
      "Zapaliwszy bowiem ogniska, gdyż deszcz zaczął padać i było zimno, zajęli się nami wszystkimi.",
      "A gdy Paweł nazbierał dużo chrustu i nakładał na ogień, wypełzła od gorąca żmija i uczepiła się jego ręki.",
      "Skoro więc tubylcy ujrzeli gadzinę wiszącą mu u ręki, mówili jeden do drugiego: Z pewnością człowiek ten jest mordercą, bo chociaż uszedł cało z morza, pomsta żyć mu nie dozwala.",
      "A on strząsnąwszy gadzinę w ogień nie doznał nic złego.",
      "Oni wszakże sądzili, że opuchnie, albo że nagle padnie trupem. Lecz gdy długo czekali i widzieli, że nic mu sie złego nie stało, zmieniwszy zdanie mówili, że jest bogiem.",
      "A w pobliżu tego miejsca miał swe posiadłości namiestnik wyspy, imieniem Publiusz, który nas przyjął i bardzo przyjacielsko ugościł przez trzy dm.",
      "A zdarzyło się, że ojciec Publiusza leżał trawiony gorączką i cierpiący na biegunkę. Poszedł do niego Paweł, a modląc sie włożył nań ręce i uzdrowił go.",
      "Po tym zdarzeniu także i inni chorzy na wyspie przychodzili i byli uzdrawiani.",
      "Okazywali nam przeto wiele czci, a gdyśmy odpływali, zaopatrzyli we wszystko, czego było potrzeba.",
      "A po upływie trzech miesięcy odpłynęliśmy na okręcie aleksandryjskim, który zimował na wyspie, a za godło miał Dioskurów.",
      "A przybywszy do Syrakuz, pozostaliśmy tam trzy dni.",
      "Stąd jadąc wzdłuż wybrzeża przybyliśmy do Regium, a gdy po upływie dnia powiał wiatr południowy, dnia następnego dotarliśmy do Puteoli.",
      "Tam spotkawszy braci, na ich prośbę pozostaliśmy u nich dni siedem. I tak dojechaliśmy do Rzymu.",
      "A bracia tamtejsi usłyszawszy o naszym przybyciu, wyszli na nasze spotkanie aż do Forum Appiusza i Trzech Gospód. Gdy ich ujrzał Paweł, dzięki czynił Bogu i nabrał otuchy.",
      "Po przybyciu do Rzymu pozwolono Pawłowi zamieszkać osobno z żołnierzem, który go pilnował.",
      "A po upływie trzech dni zwołał on najprzedniejszych Żydów i gdy się zebrali, rzekł do nich: Mężowie bracia! Nie uczyniłem nic przeciwko narodowi i zwyczajom ojczystym, a jednak wydano mnie w Jerozolimie jako więźnia w ręce Rzymian.",
      "Ci po przesłuchaniu chcieli mnie wypuścić dlatego, że nie było we mnie żadnej winy zasługującej na śmierć.",
      "Ale że się Żydzi sprzeciwili, musiałem odwołać się do cesarza, wcale nie w zamiarze oskarżania w czymkolwiek własnego narodu.",
      "Dlatego też zaprosiłem was, aby was ujrzeć i z wami pomówić, bo dla nadziei Izraela dźwigam te kajdany.",
      "A oni rzekli do niego: Nie otrzymaliśmy z Judei ani listów o tobie, ani też nikt z braci nie przybył, który by oznajmił lub mówił o tobie co złego.",
      "Chcemy zatem posłyszeć od ciebie, co myślisz, bo o sekcie tej wiadomo nam, że wszędzie ją zwalczają.",
      "A naznaczywszy mu dzień zeszła się jeszcze większa ich liczba do gospody, a on wykładał im, dając świadectwo o Królestwie Bożym. I od rana do wieczora przekonywał ich w sprawie Jezusa w oparciu o Prawo Mojżeszowe i Proroków.",
      "I jedni uwierzyli temu, co powiadał, a inni nie wierzyli.",
      "A gdy nie mogli dojść z sobą do zgody i zabierali się do odejścia, Paweł powiedział im tylko te słowa: Dobrze Duch Święty mówił przez Izajasza Proroka do ojców naszych:",
      "Idź do tego ludu, a mów [do nich] : Uchem posłyszycie, a nie zrozumiecie, i okiem patrzeć będziecie, a nie dojrzycie.",
      "Albowiem zatyło serce tego ludu. Uszy sobie zatkali i oczy swe przymrużyli, aby snadź oczyma nie dojrzeli, uszami nie posłyszeli i sercem nie pojęli, a nie nawrócili się, abym ich uzdrowił.",
      "Niechże wam tedy będzie wiadome, że do pogan posłane jest to zbawienie Boże, a oni słuchać będą.",
      "[I gdy to powiedział, wyszli od niego Żydzi, tocząc między sobą spór wielki].",
      "I pozostał przez całe dwa lata w wynajętym przez siebie domu i przyjmował wszystkich, którzy do niego przychodzili.",
      "Głosił Królestwo Boże i nauczał o Panu Jezusie Chrystusie bez przeszkody, z całą swobodą."
    ]
  ],
  [
    [
      "Paweł, sługa Jezusa Chrystusa, z powołania apostoł, oddzielony do [głoszenia] Ewangelii Boga,",
      "zapowiedzianej przedtem przez Jego proroków w pismach świętych.",
      "Jest to Ewangelia o Jego Synu — Który co do ciała pochodził z rodu Dawida,",
      "zaś według Ducha Świętości okazał się, dzięki zmartwychwstaniu, Synem Bożym w mocy — o Jezusie Chrystusie, Panu naszym.",
      "Przez Niego otrzymaliśmy łaskę i posłannictwo apostolskie, aby zdobyć wszystkich pogan dla posłuchu w wierze ku chwale Jego Imienia.",
      "Wśród nich jesteście także i wy, powołani Jezusa Chrystusa.",
      "Wszystkim, którzy są w Rzymie, umiłowanym przez Boga, powołanym, świętym — łaska wam i pokój od Boga, Ojca naszego, i od Pana Jezusa Chrystusa.",
      "Na wstępie składam dzięki Bogu mojemu przez Jezusa Chrystusa za was wszystkich; za to, że wiara wasza jest głoszona po całym świecie.",
      "Świadkiem bowiem jest mi Bóg, któremu służę w duchu moim, w Ewangelii Jego Syna, że wspominam was bez przerwy w moich modlitwach,",
      "błagając o to, by za wolą Bożą była mi wreszcie dana sposobność przybycia do was.",
      "Pragnę bowiem bardzo zobaczyć was, abym mógł wam udzielić nieco łaski duchowej ku umocnieniu was",
      "to jest, abyśmy się wzajemnie podnieśli na duchu poprzez wspólną wiarę, waszą i moją.",
      "Nie chcę zaś, bracia, żebyście nie wiedzieli, że już wiele razy postanawiałem przybyć do was, ale aż dotychczas stawało mi coś na przeszkodzie, abym nie zebrał jakichś owoców również wśród was, tak jak wśród pozostałych pogan.",
      "Jestem przecież dłużnikiem Greków i nie-Greków, uczonych i prostaczków.",
      "Tak więc gdy chodzi o mnie gotów jestem także i wam w Rzymie głosić Dobrą Nowinę.",
      "Nie wstydzę się bowiem Ewangelii, gdyż jest ona mocą Bożą sprowadzającą zbawienie na każdego, kto wierzy, najprzód na Żyda a potem na Greka.",
      "Ukazuje się bowiem w niej sprawiedliwość Boża z wiary w wiarę tak, jak to jest napisane: a sprawiedliwy dzięki wierze żyć będzie.",
      "Objawia się gniew Boży z nieba na wszelką bezbożność i nieprawość ludzi, którzy swoją przewrotnością dławią prawdę Bożą.",
      "To bowiem, co można wiedzieć o Bogu, zostało im objawione. Sam Bóg przecież im to objawił.",
      "Poprzez to bowiem, co zostało stworzone, gdy świat zaczął istnieć, poznaje się to, co w Nim niewidzialne, łącznie z Jego odwieczną mocą i Bóstwem. Tak więc nie mają już żadnej wymówki.",
      "Choć bowiem poznali Boga, to jednak nie oddali Mu chwały jako Bogu i nie złożyli Mu dziękczynienia, lecz w swych pomysłach utracili wszelkie rozeznanie, a ich nierozumne serce znalazło się w ciemnościach.",
      "I tak podając się za mądrych, stali się głupimi:",
      "Majestat nieprzemijającego Boga zamienili na obraz przedstawiający zniszczalnego człowieka, ptaki, zwierzęta czworonożne i płazy.",
      "Dlatego też wydał ich Bóg poprzez żądze ich serc na łup nieczystości, aby sami shańbili własne ciała,",
      "ci, co prawdę Bożą zamienili na kłamstwo i czcili stworzenie oraz służyli jemu a nie Stwórcy, który jest błogosławiony na wieki. Amen.",
      "Dlatego to oddał ich Bóg we władanie bezwstydnym chuciom. Kobiety ich bowiem zamieniły stosunki naturalne na obcowanie przeciwne naturze.",
      "Podobnie też i mężczyźni, zaniechawszy naturalnego współżycia z kobietami, zapłonęli wzajemnym do siebie pożądaniem: mężczyźni uprawiali bezwstyd z mężczyznami i tak sami na sobie otrzymywali słuszną zapłatę za swoje zboczenia.",
      "Tak więc, ponieważ nie doszli do wniosku, że trzeba poznać Boga, wydał ich Bóg na pastwę przewrotnych myśli, aby czynili to, czego nie powinni czynić.",
      "Byli więc pełni wszelkiej nieprawości, złości, chciwości, niegodziwości, zazdrości, zabójstw, kłótni, podstępu, złośliwości. Stali się wichrzycielami,",
      "oszczercami, znienawidzili Boga, popadli w zuchwałość, pychę, i samochwalstwo. Wymyślali różne zbrodnie, byli nieposłuszni rodzicom,",
      "tak się ludziom okazali nierozumnymi, chwiejnymi, bez serc, bez litości.",
      "Oni to, choć znając wyroki Boże wiedzieli, iż ci, co takie rzeczy czynią, godni są śmierci, nie tylko sami się tych czynów dopuszczają, ale jeszcze chwalą innych, którzy tak postępują."
    ],
    [
      "Dlatego też, człowiecze, kimkolwiek jesteś, nie masz nic na swoje usprawiedliwienie, gdy wydajesz sądy o innych. W czym bowiem osądzasz drugiego, tym samym na siebie wydajesz wyrok. Sam przecież czynisz to, co potępiasz u innych.",
      "A wiemy, że słuszny sąd Boży spotka tych, którzy tak postępują.",
      "Czy sądzisz może, człowiecze, ty, który potępiasz tak postępujących a sam to samo czynisz, że unikniesz, potępienia Bożego?",
      "A może odrzucasz z pogardą bogactwo dobroci, cierpliwości i wielkoduszności Jego? Czy nie wiesz, że dobroć Boga doprowadza cię właśnie do nawrócenia?",
      "Tak więc wskutek twojej zatwardziałości i nieskruszonego serca gotujesz sobie gniew na dzień gniewu i objawienia sprawiedliwego sądu Boga,",
      "który odda każdemu według jego uczynków:",
      "tym, którzy przez wytrwałość w czynieniu dobrze szukają chwały, czci i nieśmiertelności — życie wieczne,",
      "tym zaś, którzy są oporni i nie poddają się prawdzie lecz ulegają nieprawości — nieprzejednanie zagniewania.",
      "Ucisk i utrapienie spotka każdego człowieka, który dopuszcza się zła — Żyda najpierw a potem Greka,",
      "chwała zaś i cześć i pokój będą udziałem każdego, Żyda najprzód, a potem i Greka.",
      "U Boga nie ma bowiem względu na osoby.",
      "Wszyscy ci, którzy bez Prawa grzeszyli, bez Prawa również zginą, ci zaś, którzy pod Prawem grzeszyli, przez Prawo będą sądzeni.",
      "Nie ci bowiem są sprawiedliwi u Boga, którzy przysłuchują się Prawu, lecz ci, którzy je wypełniają, ci będą usprawiedliwieni.",
      "Kiedy bowiem poganie, którzy nie mają Prawa, idąc za naturą, czynią właśnie to, co nakazuje Prawo, to ludzie ci, nie posiadając Prawa, sami dla siebie są Prawem.",
      "Dają dowód, że treść Prawa jest wypisana w ich sercach, przy czym sumienie ich jest niczym świadek, który w myślach oskarża ich lub bierze w obronę,",
      "co też ujawni się w ów dzień, kiedy to Bóg pocznie sądzić przez Jezusa Chrystusa ukryte czyny ludzkie według mojej Ewangelii.",
      "Tymczasem ty, który się nazywasz Żydem, polegasz całkowicie na Prawie, chlubisz się Bogiem,",
      "znasz Jego wolę i pouczony Prawem wiesz, co lepsze;",
      "jesteś przekonany, że potrafisz być przewodnikiem ślepych, światłem dla tych, którzy pozostają w ciemności,",
      "wychowawcą nie mających pełnego rozeznania, nauczycielem nieukształconych, bo Prawo uważasz za wyraz wszelkiej wiedzy i prawdy...",
      "Otóż ty, który pouczasz innych, czemu siebie samego nie uczysz? Ty, który głosisz, że nie wolno kraść, dlaczego sam dopuszczasz się kradzieży?",
      "Ty, który mówisz, że nie wolno cudzołożyć, dlaczego sam cudzołożysz? Ty, który czujesz odrazę do bożków pogańskich, czemu sam dopuszczasz się świętokradztwa?",
      "Ty, który chlubisz się Prawem, przez sprzeniewierzanie się Prawu znieważasz Boga.",
      "Jest bowiem napisane: To z waszej winy poganie bluźnią imieniowi Bożemu.",
      "Obrzezanie przynosi co prawda pożytek, ale tylko wtedy, gdy zachowujesz Prawo. Jeżeli zaś sprzeniewierzasz się Prawu, to mimo obrzezania jesteś jak nieobrzezany.",
      "Jeżeli zaś nieobrzezany zachowuje przepisy Prawa, to to, że jest nieobrzezany, czyż nie będzie mu poczytane za samo obrzezanie?",
      "I tak, ten, co jest nieobrzezany, lecz zachowuje Prawo, będzie sądził ciebie, który mimo że znasz literę Prawa i jesteś obrzezany, łamiesz jednak Prawo.",
      "Nie jest bowiem Żydem ten, kto jest nim na zewnątrz, ani nie jest obrzezanym ten, kto jest obrzezany na zewnątrz, w swym ciele.",
      "Prawdziwym Żydem jest ten, kto jest nim wewnątrz, prawdziwym zaś obrzezaniem jest to, które się dokonuje w sercu, obrzezanie duchowe a nie według litery. I taki to otrzymuje pochwałę nie od ludzi ale od Boga."
    ],
    [
      "W czymże więc przejawia się wyższość Żyda? Albo jakiż jest pożytek z obrzezania?",
      "Otóż bardzo wielki i to pod każdym względem. Przede wszystkim dlatego, że im właśnie [obrzezanym] zostało powierzone Słowo Boże.",
      "Cóż z tego, że niektórzy z nich nie uwierzyli? Czyż ich niewierność będzie w stanie zniweczyć wierność Boga?",
      "Nigdy! Bóg przecież jest prawdomówny, a każdy człowiek — kłamca zgodnie z tym, co napisane: Abyś się okazał sprawiedliwym w słowach twoich i abyś zwyciężył, kiedy będziesz osądzony.",
      "Lecz jeśli przez naszą nieprawość ukazuje się sprawiedliwość Boża, to cóż na to powiemy? Czyż Bóg nie jest — bardzo po ludzku to mówię — niesprawiedliwy, kiedy okazuje swój gniew?",
      "Ależ nigdy! W przeciwnym razie jakże mógłby Bóg sądzić świat?",
      "Wobec tego, jeśli prawdomówność Boga wskutek mojego kłamstwa tym bardziej się uwydatnia ku Jego chwale, to dlaczego ja mam jeszcze być sądzony jak zwykły grzesznik?",
      "Czy może jest tak, jak nam niektórzy zarzucają jako byśmy mieli mówić: Czyńmy zło, aby z tego wynikło dobro? Takich [oszczerców] spotka sprawiedliwe potępienie.",
      "Cóż tedy? Czy ich przewyższamy? Żadną miarą! Dopiero cośmy wykazali, że zarówno Żydzi jak i Grecy, wszyscy pozostają pod grzechem,",
      "tak jak to zostało napisane: Nie ma sprawiedliwego, nawet jednego,",
      "nikt nie jest przy zdrowych zmysłach, nie ma takiego, który by szukał Boga.",
      "Wszyscy zeszli z drogi prostej, wszyscy stali się nieużyteczni. Nie ma nawet jednego, który by czynił dobro.",
      "Ich gardło podobne jest do otwartego grobu, język ich służy zdradzie, a na ich wargach znajduje się jad żmijowy.",
      "Ich usta pełne są goryczy i przekleństw.",
      "Ich nogi gotowe zawsze do rozlewu krwi,",
      "zagłada i nędza na ich drogach,",
      "a drogi pokoju nie znają wcale,",
      "i nie ma bojaźni Bożej przed ich oczyma.",
      "Wiadomo zaś, że cokolwiek mówi Prawo, mówi do tych, którzy są pod Prawem. Tak więc każde usta muszą zamilknąć i cały świat musi się poczuć winnym wobec Boga,",
      "gdyż nikt w oczach Jego nie będzie usprawiedliwionym wskutek uczynków Prawa. Dzięki Prawu bowiem poznaje się jedynie grzech.",
      "Teraz zaś sprawiedliwość Boża ukazała się poza Prawem i została zaświadczona przez Prawo i Proroków.",
      "Jest to sprawiedliwość Boża dzięki wierze w Jezusa Chrystusa dla wszystkich, którzy w Niego wierzą. Nie ma żadnej różnicy.",
      "Wszyscy bowiem zgrzeszyli i wszyscy są pozbawieni chwały Bożej,",
      "dostępują zaś usprawiedliwienia darmo, dzięki Jego łasce, przez odkupienie dokonane w Chrystusie Jezusie,",
      "którego uczynił Bóg przez wiarę narzędziem przebłagania w krwi Jego. Okazał przez to swoją sprawiedliwość wskutek pobłażliwego znoszenia grzechów popełnionych kiedyś,",
      "czasu cierpliwości Bożej, ujawniając tym samym sprawiedliwość czasu obecnego, kiedy to On sam jest sprawiedliwym i usprawiedliwiającym każdego, kto wierzy w Jezusa.",
      "Gdzież więc powód do przechwalania się? Został usunięty! Dzięki jakiemu prawu? Czy wskutek prawa uczynków? Nie! Przez prawo wiary.",
      "Twierdzimy bowiem, że człowiek dostępuje usprawiedliwienia przez wiarę, bez udziału uczynków Prawa.",
      "Bo czyż Bóg jest tylko Bogiem Żydów? Czyż i nie pogan także? Z pewnością i pogan.",
      "Jeden jest bowiem Bóg, który usprawiedliwia zarówno obrzezanych z wiary jak i nieobrzezanych przez wiarę.",
      "Czyż więc wiarą obalamy Prawo? Ależ nie! Raczej ustanawiamy Prawo."
    ],
    [
      "Zapytajmy więc: Co [zyskał] Abraham, ojciec nasz według ciała?",
      "Jeżeli bowiem Abraham został usprawiedliwiony wskutek uczynków, to ma powód do chluby lecz nie u Boga.",
      "Cóż bowiem mówi Pismo? Uwierzył Abraham i zostało mu to poczytane ku sprawiedliwości.",
      "Kto zaś pracuje, tego zapłaty nie uważa się za coś danego z łaski lecz za należność.",
      "Lecz kto nie gromadzi uczynków, ale wierzy w Tego, który usprawiedliwia grzesznika, temu jego wiara jest poczytana ku sprawiedliwości.",
      "Tak to właśnie Dawid wyśpiewał pochwałę na cześć człowieka, którego Bóg usprawiedliwił bez jego uczynków:",
      "Błogosławieni ci, których nieprawości zostały oczyszczone i których grzechy zostały zakryte.",
      "Błogosławiony mąż, któremu Pan nie poczyta grzechu.",
      "Czy to błogosławieństwo dotyczy tylko obrzezanych czy i nieobrzezanych również? Mówimy, że wiara została poczytana Abrahamowi ku sprawiedliwości.",
      "Ale w jaki sposób została mu poczytana: Czy wtedy, gdy był już obrzezany, czy jeszcze przed obrzezaniem? Otóż nie wtedy, gdy był już obrzezany lecz jeszcze przed obrzezaniem.",
      "Otrzymał on znak obrzezania jako pieczęć usprawiedliwienia przez wiarę, którą posiadał jeszcze przed obrzezaniem. W ten sposób stał się ojcem wszystkich nieobrzezanych, którzy jednak wierzą, aby im to było poczytane ku usprawiedliwieniu",
      "a także ojcem obrzezanych, którzy jednak nie w samym obrzezaniu pokładają nadzieję, lecz kroczą drogami wiary, ojca naszego Abrahama z tego czasu, kiedy jeszcze nie był obrzezany.",
      "Obietnica dana Abrahamowi i potomstwu jego, że będzie dziedzicem świata, nie została uzależniona od Prawa lecz od usprawiedliwienia przez wiarę.",
      "Jeżeli bowiem dziedzictwo otrzymują ci, którzy opierają się na Prawie, to wiara nie posiada już znaczenia i obietnica przestaje istnieć.",
      "Bo Prawo powoduje tylko gniew [Boży]. Gdzie zaś nie ma Prawa, tam też nie ma i wykroczeń przeciw Prawu.",
      "Tak więc [dziedzictwo] pochodzi z wiary, aby było dziełem łaski i aby obietnica zachowała swoją moc wobec całego potomstwa, nie tylko wobec tego, które opiera się na Prawie, lecz także i wobec tego, które wierzy w Abrahama. On to przecież jest ojcem nas wszystkich,",
      "tak jak to jest napisane: Uczyniłem cię ojcem wielu narodów — wobec Boga, któremu uwierzył, który ożywia umarłych i powołuje do istnienia to, co nie istnieje.",
      "On to uwierzył wbrew wszelkiej nadziei po to, by się stać ojcem wielu narodów według tego, co zostało powiedziane: Tak liczne będzie twoje potomstwo.",
      "I nie zachwiał się w wierze, choć uznał ciało swe za obumarłe — bo miał już przecież prawie sto lat — i obumarłe już było łono Sary.",
      "Wobec obietnicy Bożej nie okazał wahania ani niedowiarstwa, lecz przeciwnie jeszcze mocniej trwał w wierze. Oddał przez to chwałę Bogu",
      "będąc przekonanym, że jest On w mocy uczynić wszystko, co tylko przyrzekł.",
      "I dlatego poczytanemu to zostało ku sprawiedliwości.",
      "Napisano zaś to nie ze względu na niego, że mu to zostało poczytane,",
      "lecz ze względu na nas, bo i nam będzie poczytane, skóro tylko uwierzymy w Tego, co wskrzesił z martwych Jezusa, Pana naszego,",
      "który był wydany za grzechy nasze i zmartwychwstał dla naszego usprawiedliwienia."
    ],
    [
      "Tak więc usprawiedliwieni już dzięki wierze, zachowajmy pokój z Bogiem przez Pana naszego Jezusa Chrystusa.",
      "Przez Niego to mamy dostęp w wierze do tej łaski, w której trwamy chlubiąc się nadzieją chwały Bożej.",
      "Zresztą nie tylko to: chlubimy się także w uciskach wiedząc, że ucisk prowadzi do cierpliwości,",
      "cierpliwość rodzi wypróbowanie w cnocie, a wypróbowana cnota pozwala mieć nadzieję.",
      "Otóż nadzieja nie sprawia zawodu, gdyż miłość Boża rozlana jest w naszych sercach, przez Ducha Świętego, który został nam dany.",
      "Bo przecież Chrystus, gdyśmy [jeszcze] byli zupełnie słabi, swojego czasu umarł za nas bezbożnych.",
      "[Trzeba przyznać, że] z trudnością, [ale] umiera [czasem] ktoś za sprawiedliwego... Za prawego może i [łatwiej] odważyłby się ktoś pójść na śmierć.",
      "Otóż Bóg w tym okazuje swoją miłość względem nas, że gdy byliśmy jeszcze grzesznikami, [sprawił, że] umarł za nas Chrystus.",
      "Tym bardziej przeto teraz, kiedy to już jesteśmy usprawiedliwieni przez Jego krew, będziemy ocaleni przez Niego od gniewu.",
      "Jeżeli bowiem zostaliśmy pojednani z Bogiem dzięki śmierci Jego Syna, wtedy kiedyśmy jeszcze byli [Jego] nieprzyjaciółmi, to tym bardziej teraz, kiedy to już jesteśmy z Nim pojednani, będziemy ocaleni przez Jego życie.",
      "Zresztą nie tylko to: chlubimy się również w Bogu przez Pana naszego Jezusa, przez którego otrzymaliśmy pojednanie.",
      "Dlatego też jak przez jednego człowieka grzech przyszedł na świat a przez grzech śmierć i w ten sposób śmierć ogarnęła wszystkich ludzi, ponieważ wszyscy zgrzeszyli...",
      "Aż do czasu Prawa bowiem grzech był w świecie, lecz nie był poczytywany za grzech, ponieważ nie było Prawa.",
      "Lecz śmierć panowała od Adama aż do Mojżesza nawet nad tymi, którzy nie dopuścili się grzechu podobnego do przestępstwa Adama, który był figurą mającego nadejść w przyszłości.",
      "Lecz z przestępstwem nie jest tak jak z darem łaski; jeśli bowiem wskutek przestępstwa jednego człowieka pomarło wielu, to o wiele bardziej obfitą stała się względem wielu łaska Boga i dar otrzymany poprzez łaskę jednego człowieka Jezusa Chrystusa.",
      "A z darem łaski nie tak jest jak z grzechem, który przyszedł przez jednego; wskutek jednego przestępstwa przyszło potępienie, zaś łaska powoduje usprawiedliwienie z wielu przestępstw.",
      "I gdy wskutek przestępstwa jednego człowieka śmierć zapanowała nad całym światem, to o wiele bardziej będą królować przez jednego Jezusa Chrystusa w posiadaniu życia ci, którzy otrzymują obfitość łaski i daru sprawiedliwości.",
      "I jak wskutek przestępstwa jednego człowieka spadł wyrok potępienia na wszystkich, tak też dzięki sprawiedliwości Jednego wszyscy ludzie dostąpili życiodajnego usprawiedliwienia.",
      "Jak bowiem przez nieposłuszeństwo jednego człowieka wszyscy ludzie stali się grzesznikami, tak też przez posłuszeństwo Jednego wszyscy staną się sprawiedliwymi.",
      "Prawo pojawiło się po to, aby przestępstwo jeszcze bardziej obfitowało. Lecz gdzie grzech wydawał owoc obfity, tam łaska obfitowała jeszcze bardziej.",
      "I jak grzech swym panowaniem prowadził do śmierci, tak łaska, królując w sprawiedliwości, wiodła do życia wiecznego przez Jezusa Chrystusa, Pana naszego."
    ],
    [
      "Cóż więc powiemy? Czy będziemy trwali w grzechu po to, żeby obfitowała łaska? Ależ nigdy!",
      "Jeżeliśmy już umarli grzechowi, to jakże będziemy nadal w nim żyli?",
      "Czyż nie wiecie, że my wszyscy, którzyśmy zostali ochrzczeni w Chrystusie Jezusie, w Jego śmierci zostaliśmy ochrzczeni?",
      "Tak więc przyjmując chrzest jesteśmy wspólnie z Nim składani do grobu w Jego śmierci, abyśmy potem mogli chodzić w nowości życia, tak jak i Chrystus zmartwychwstał dzięki chwale Ojca.",
      "Jeżeli bowiem zrośliśmy się z Nim przez śmierć podobną do Jego śmierci, to będziemy również jedno z Nim przez podobne zmartwychwstanie.",
      "Wiemy przecież, że nasz stary człowiek wspólnie z Nim został ukrzyżowany po to, aby uległa zniszczeniu grzeszność ciała i żebyśmy już nie byli w niewoli grzechu.",
      "Ten bowiem, kto umarł, jest już wolny od grzechu.",
      "Ponieważ zaś współumarliśmy z Chrystusem, wierzymy, że z Chrystusem również żyć będziemy.",
      "A wiemy, że Chrystus raz powstawszy z martwych już nie umiera i śmierć nie ma już nad nim władzy.",
      "To bowiem, że umarł dla grzechu, umarł raz jeden, a że żyje, to żyje dla Boga.",
      "Tak więc i wy pamiętajcie, że umarliście dla grzechu, ale żyjecie dla Boga w Chrystusie Jezusie.",
      "Niechże tedy grzech nie panoszy się w waszym śmiertelnym ciele, żebyście nie byli poddani jego namiętnościom,",
      "a wy sami nie wydawajcie członków waszych jako broni nieprawości na służbę grzechowi, lecz oddajcie siebie samych na służbę Bogu jako ci, którzy ze śmierci wrócili do życia. Członki zaś wasze oddajcie Bogu jako narzędzia sprawiedliwości.",
      "Grzech bowiem nie powinien nad wami panować, bo nie znajdujecie się już pod Prawem lecz pod łaską.",
      "Cóż zatem? Czy mamy grzeszyć dlatego, że nie jesteśmy pod Prawem lecz pod łaską?",
      "Ależ nigdy! Czy nie wiecie, że komu służycie z uległością, tego też stajecie się niewolnikami: Czy to grzechu, który wiedzie ku śmierci, czy też posłuszeństwu [Bogu], które zapewnia sprawiedliwość?",
      "Ale Bogu niech będą dzięki za to, że choć byliście kiedyś niewolnikami grzechu, to jednak przylgnęliście [potem] całym sercem do tej nauki, której was powierzono,",
      "I tak uwolnieni od grzechu staliście się sługami sprawiedliwości.",
      "Ze względu na waszą przyrodzoną słabość, będę mówił czysto po ludzku: jak ongiś wydawaliście członki wasze na służbę nieczystości i nieprawości, która prowadziła do dalszego znieprawienia, tak teraz wydajcie wasze członki na służbę sprawiedliwości, która zapewni wam uświęcenie.",
      "Kiedyście bowiem służyli grzechowi, byliście wolni od posługiwania sprawiedliwości.",
      "I jakiż to pożytek mieliście z tych rzeczy, których się teraz wstydzicie? Kresem ich jest śmierć.",
      "Teraz tedy uwolnieni od grzechu, kiedy to staliście się sługami Boga, zbieracie plon [waszych uczynków] w postaci uświęcenia, a kresem będzie dla was życie wieczne.",
      "Nagrodą za grzech jest bowiem śmierć, łaska zaś Boża — to życie wieczne w Chrystusie Jezusie, Panu naszym."
    ],
    [
      "Czyż nie wiecie, bracia — mówię przecież do tych, którzy znają Prawo — że Prawo ma człowieka w swym posiadaniu, dopóki on żyje.",
      "Tak i kobieta również mocą Prawa związana jest z mężem, jak długo on żyje. Jednakże z chwilą śmierci męża staje się wolną od prawa mężowskiego.",
      "I tak gdy za życia swego męża wiąże się z innym mężczyzną, jest nazywana cudzołożnicą. Kiedy zaś umrze mąż, staje się wolną od prawa mężowskiego, tak że nie jest cudzołożnicą, gdy łączy się z innym mężczyzną.",
      "Tak więc, bracia, wy również umarliście Prawu przez ciało Chrystusa po to, abyście przynależeli do Innego, do tego, który powstał z martwych, po to, abyśmy Bogu przynosili owoc.",
      "Kiedy bowiem żyliśmy według ciała, pożądliwości grzeszne, istniejące w nas wskutek Prawa, działały w naszych członkach po to, żebyśmy przynosili owoc śmierci.",
      "Lecz teraz już jesteśmy wolni od Prawa, ponieważ umarliśmy temu, co nas trzymało w swych więzach. Możemy zatem pełnić służbę w nowym duchu a nie w starej literze.",
      "Cóż więc powiemy? Czy Prawo jest grzeszne? Ależ nigdy! Lecz gdyby nie Prawo, w ogóle nie poznałbym grzechu. Nie wiedziałbym, co to jest pożądliwość, gdyby Prawo nie powiedziało: Nie pożądaj.",
      "Tak tedy skłonność do grzechu rozbudzona we mnie przez Prawo poczęła działać stając się zarzewiem wszelkiej pożądliwości. Gdy bowiem nie ma Prawa, skłonność do grzechu jest martwa.",
      "Ja zaś żyłem kiedyś bez Prawa. Lecz kiedy przyszło przykazanie, skłonność do grzechu ożyła.",
      "A ja wtedy umarłem. I tak oto przykazanie, które miało dawać życie, stało się dla mnie przyczyną śmierci.",
      "Albowiem skłonność do grzechu rozbudzona wskutek przykazania uwiodła mnie i wskutek owego przykazania zabiła.",
      "Tak więc Prawo samo jest święte; również przykazanie święte jest, sprawiedliwe i dobre.",
      "Czyż więc to co jest dobre dla mnie, stało się przyczyną śmierci? Ależ nie! Tylko że grzech, żeby się okazał jako grzech, przez dobro zgotował mi śmierć i tak przez związek z przykazaniem, grzech ujawnił całą swoją wielką grzeszność.",
      "Wiemy tedy, że Prawo jest duchowe a ja cielesny, zaprzedany w niewolę grzechu.",
      "Nie rozumiem tego, co czynię: nie czynię bowiem tego, czego pragnę, lecz dopuszczam się zła, którego przecież nienawidzę,",
      "A jeżeli czynię to, czego nie chcę, to stwierdzam, że Prawo jest dobre.",
      "Tak więc już nie ja dopuszczam się owych czynów, lecz grzech, który we mnie mieszka.",
      "Wiem przecież, że nie przebywa już we mnie, to jest w moich członkach, dobro. Jest we mnie pragnienie [dobra], nie mam jednak siły, aby je wypełnić.",
      "Nie czynię bowiem tego, czego pragnę, lecz dopuszczam się zła, którego przecież nienawidzę.",
      "Jeżeli zaś czynię to, czego nie chcę, to już nie ja dopuszczam się tych czynów lecz grzech, który we mnie mieszka.",
      "Stwierdzam przeto istnienie takiego oto prawa: ilekroć chcę czynić dobro, narzuca mi się zło.",
      "Mój wewnętrzny człowiek bowiem znajduje upodobanie w Prawie Bożym,",
      "lecz w członkach moich widzę inne prawo. Ono to przeciwstawia się prawu mojego umysłu i poddaje mnie w niewolę przebywającego we mnie prawa grzechu.",
      "Jakże nieszczęsny ja człowiek! Któż mnie uwolni od ciała tej śmierci?",
      "Dzięki niech będą Bogu przez Jezusa Chrystusa, Pana naszego. Tak więc ja sam służę w duchu Prawu Bożemu, ciałem zaś podlegam prawu grzechu."
    ],
    [
      "Nie ma więc już żadnego potępienia względem tych, którzy są w Chrystusie Jezusie.",
      "Prawo bowiem życiodajnego Ducha w Jezusie Chrystusie uwolniło cię od prawa grzechu i śmierci.",
      "Albowiem gdy nic nie mogło Prawo, które było bezsilne z powodu ciała, wtedy zesłał Bóg swojego Syna w ciele podobnym do ciała grzesznego i w tym ciele wydał na grzech, z powodu jego grzeszności, wyrok potępienia,",
      "ażeby dopełniło się usprawiedliwienie Prawa względem nas, którzy już nie żyjemy według ciała, lecz według ducha.",
      "Ci bowiem, którzy żyją według ciała, myślą tak, jak pragnie ciało, zaś ci, którzy żyją według ducha, czują to, co jest z ducha.",
      "Tymczasem to, czego pożąda ciało, prowadzi do śmierci, to zaś, ku czemu zmierza duch, daje życie i pokój.",
      "Bo pożądliwość ciała jest Bogu wroga. Nie jest poddana i nawet nie może się poddać Prawu Bożemu.",
      "A ci, którzy żyją cieleśnie, nie mogą podobać się Bogu.",
      "Lecz wy już nie jesteście w ciele, lecz w duchu, jeśli Duch Boży mieszka w was. Jeżeli zaś ktoś nie posiada Ducha Chrystusowego, to nie należy do Niego.",
      "Lecz jeśli przebywa w was Chrystus, to ciało wprawdzie jest umarłe z powodu grzechu, ale Duch żyje dzięki usprawiedliwieniu.",
      "A jeśli mieszka w was Duch Tego, który wskrzesił z martwych Jezusa, to i wasze śmiertelne ciała znów będą ożywione dzięki temu, że Duch Jego mieszka w was.",
      "Tak więc, bracia, nie jesteśmy dłużnikami ciała, żebyśmy musieli żyć według ciała.",
      "Jeżeli bowiem będziecie żyć według ciała, z pewnością pomrzecie. A jeżeli mocą ducha będziecie uśmiercać uczynki ciała, będziecie żyć.",
      "Wszyscy, którzy dają się prowadzić Duchowi Świętemu, są synami Bożymi.",
      "Nie otrzymaliście przecież ducha niewoli, żeby znów trwać w bojaźni, lecz został wam dany duch przybrania za synów, w którym to duchu wołamy: Abba, Ojcze.",
      "Sam zaś Duch daje świadectwo duchowi naszemu o tym, że jesteśmy dziećmi Bożymi.",
      "A jeśli dziećmi, to i dziedzicami: dziedzicami Boga a współdziedzicami Chrystusa. Jeżeli bowiem z Nim współcierpimy, to wspólnie będziemy również przebywać w chwale.",
      "Sądzę bowiem, że cierpień doczesnych nie można porównać z chwałą, która ma się w nas kiedyś objawić.",
      "Niecierpliwym wypatrywaniem oczekuje stworzenie na objawienie się synów Bożych.",
      "Znikomości bowiem zostało poddane stworzenie — nie z własnej woli, ale ze względu na poddającego je [prawom słabości] — w nadziei,",
      "że i samo stworzenie będzie uwolnione z niewoli zepsucia ku chwalebnej wolności dzieci Bożych.",
      "Wiemy przecież, że całe stworzenie współ jęczy dotychczas i wzdycha współrodząc,",
      "Lecz nie tylko [ono], ale i my sami, posiadając zadatek ducha, my również sami wzdychamy oczekując uwolnienia naszego ciała.",
      "W nadziei bowiem jesteśmy zbawieni, nadzieja zaś oglądana [jako przedmiot oczekiwania], nie jest [już] nadzieją. Jeśli bowiem ktoś już widzi [to, czego się spodziewa], to czegóż jeszcze może się spodziewać?",
      "Jeżeli zaś spodziewamy się tego, czego nie widzimy, to z wytrwałością na to czekamy.",
      "Podobnie też i Duch przychodzi z pomocą naszej słabości. Nie wiemy bowiem, o co i jak należy się modlić, lecz [właśnie] sam Duch wstawia się [za nami], błaganiami, których nie można wyrazić słowem.",
      "Ten zaś, który przenika serca, wie, jakie jest pragnienie Ducha: [wie], że Bóg, tak jak chce, wstawia się za świętymi.",
      "Wiemy zaś, że wszystko przyczynia się do [pomnażania] dobra u tych, którzy miłują Boga i zgodnie z [Jego] postanowieniem są powołanymi.",
      "Bo których poznał przed wiekami, tych też przeznaczył, aby się stali podobnymi do obrazu Jego Syna, który będzie przez to pierworodnym pośród wielu braci.",
      "A których przeznaczył, tych również i powołał; których zaś powołał, tych także usprawiedliwił, a których usprawiedliwił, tych również wprowadził do chwały.",
      "Cóż więc powiemy na to? Jeżeli sam Bóg za nami, to któż przeciwko nam?",
      "Ten, który nie oszczędził nawet własnego Syna, lecz wydał Go za nas wszystkich — czyż nie darował nam wraz z Nim wszystkiego?",
      "Któż będzie oskarżał wybranych Boga? Czy Bóg, Ten, który właśnie usprawiedliwia?",
      "Kto może wydać wyrok potępienia? Czy Chrystus Jezus, Ten, który za nas umarł; co więcej: zmartwychwstał, zasiada po prawicy Ojca i wstawia się za nami?",
      "Któż tedy zdoła nas oddzielić od miłości Chrystusa: Utrapienie? Ucisk? Prześladowanie? Głód? Brak odzienia? Niebezpieczeństwa lub miecz?",
      "Jest przecież napisane: Dla Ciebie zabijają nas przez cały dzień, uważają nas za owce przeznaczone na rzeź.",
      "Lecz my nad wszystkim odnosimy zwycięstwo dzięki Temu, który nas umiłował.",
      "Otóż pewien jestem, że ani śmierć, ani życie, ani aniołowie, ani zwierzchności, ani rzeczy teraźniejsze, ani przyszłe, ani moce,",
      "ani to, co na górze, ani to, co w głębinie, ani jakiekolwiek stworzenie nie będzie mogło oddzielić nas od Bożej miłości, która jest w Chrystusie Jezusie Panu naszym."
    ],
    [
      "Prawdę mówię w Chrystusie, nie kłamię, świadkiem mi jest w sumieniu Duch Święty:",
      "odczuwam ogromny smutek i ustawiczny ból w moim sercu.",
      "Gotów byłbym dla braci moich być wyłączonym i pozostawać z dala od Chrystusa. Są to przecież rodacy moi według ciała,",
      "Izraelici, którzy się cieszą przybranym synostwem i chwałą, i przymierzem, i Prawem i pełnieniem służby Bożej, i obietnicami.",
      "Ich są ojcowie, z nich narodził się według ciała Chrystus, który jest ponad wszystkim, Bóg błogosławiony na wieki. Amen.",
      "Ale to przecież nie oznacza, że słowo Pańskie poszło na marne. Nie wszyscy bowiem, którzy wywodzą się z Izraela, są Izraelitami,",
      "nie wszyscy też potomkowie Abrahama są synami Abrahamowymi. Lecz [jest powiedziane]: w Izaaku wzbudzę ci potomstwo.",
      "Oznacza to, że nie są synami Boga potomkowie cieleśni, lecz synowie obietnicy są uważani za potomstwo.",
      "Słowo zaś obietnicy jest takie: Przyjdę o tym i o tym czasie i Sara będzie miała syna.",
      "Nie tylko zresztą ona, lecz także Rebeka, która z jednego zbliżenia z ojcem Izaakiem stała się matką.",
      "I jeszcze się nawet nie narodzili ani nie uczynili nic złego czy dobrego — aby niezmienione zostało postanowienie Boże pochodzące z wolnego wyboru,",
      "zależne nie od uczynków [ludzi] lecz jedynie od powołującego [Boga] — kiedy to dowiedziała się [Rebeka], że starszy będzie służył młodszemu,",
      "zgodnie z tym, co jest napisane: Jakuba umiłowałem, Ezazawa miałem w nienawiści.",
      "Cóż więc powiemy? Czy Bóg dopuszcza się jakiejś niesprawiedliwości? Ależ nigdy!",
      "Przecież już Mojżeszowi powiedział: Lituję się, nad kim chcę się litować, okazuję miłosierdzie temu, komu chcę je okazać.",
      "Tak więc [wybranie] zależy nie od woli albo wysiłku [człowieka], lecz od miłosierdzia Bożego.",
      "Mówi bowiem Pismo do faraona: Właśnie po to cię wzbudziłem, ażeby na tobie ukazać moją potęgę i aby imię moje zostało rozsławione po całej ziemi.",
      "Tak więc komu chcę, okazuję miłosierdzie, i kogo chcę, czynię zatwardziałym.",
      "Może więc powiesz mi na to: Czegóż więc jeszcze się żąda? Któż jest w stanie oprzeć się Jego woli?",
      "Ach, człowiecze, kimże ty jesteś, byś mógł tak odpowiadać Bogu? Czyż naczynie z gliny może powiedzieć do tego, który je ulepił: Dlaczego mnie tak ulepiłeś?",
      "Czyż garncarz nie ma władzy potrzebnej do tego, by z tej samej gliny ulepić jedno naczynie mające być w poważaniu a drugie — do mało wzniosłego użytku.",
      "Jeżeli Bóg właśnie wtedy, kiedy chciał okazać swoje zagniewanie i ujawnić swoją moc, zachował dzięki swej ogromnej cierpliwości naczynie gniewu już gotowe na zagładę,",
      "po to, aby objawić bogactwo swojej chwały w naczyniach miłosierdzia, które przygotował do chwały,",
      "to jest On w nas, powołanych nie tylko spośród Żydów, lecz także spośród pogan,",
      "jak to mówi Ozeasz: Nazwę lud nie mój — ludem moim, a nie umiłowaną — umiłowaną.",
      "I stanie się tak, że w miejscu, gdzie im powiedziano: Nie jesteście ludem moim — tam właśnie będą ich nazywać synami Boga żywego.",
      "A Izajasz tak oto mówi o Izraelu: Jeśliby nawet liczba Izraela była tak ogromna jak piasek nad brzegiem morza, to tylko reszta ocaleje.",
      "Pan bowiem wypełnia swoje słowo na ziemi skutecznie i rychło,",
      "jak to również Izajasz przepowiedział: Gdyby Pan Zastępów nie zostawił nam potomstwa, stalibyśmy się jak Sodoma i bylibyśmy podobni do Gomory.",
      "Cóż więc powiemy? Że poganie, którzy nie szli drogą sprawiedliwości, dostąpili usprawiedliwienia, tego mianowicie z wiary,",
      "podczas gdy Izrael, przestrzegając prawa sprawiedliwości, nie znalazł w Prawie sprawiedliwości?",
      "A dlaczego [tak się stało]? Bo [zdążał do usprawiedliwienia] nie poprzez wiarę, lecz przez uczynki. I tak potknęli się o kamień obrazy, zgodnie z tym co jest napisane:",
      "Oto kładę na Syjonie kamień obrazy i skałę zgorszenia. Kto zaś uwierzy w Niego, nie będzie zawstydzony."
    ],
    [
      "Bracia, naprawdę całym sercem pragnę ich zbawienia i modlę się za nich do Boga.",
      "Muszę bowiem przyznać im, że posiadają zapał Boży, ale nie mają dość rozeznania.",
      "Oto odrzuciwszy sprawiedliwość Bożą, próbują na jej miejsce wprowadzać własną sprawiedliwość nie poddając się sprawiedliwości Bożej.",
      "A przecież celem Prawa jest Chrystus [dający] usprawiedliwienie każdemu, kto wierzy.",
      "Już bowiem sam Mojżesz powiedział, że jeśli ktoś wypełnia sprawiedliwość Prawa, w sprawiedliwości owej będzie miał życie.",
      "A sprawiedliwość, którą się osiąga przez wiarę, tak poucza: Nie mów w sercu twoim: Któż zdoła wstąpić do nieba, po to, by sprowadzić stamtąd Chrystusa.",
      "Albo: Kto zstąpi do otchłani po to, by wyprowadzić Chrystusa spośród umarłych?",
      "Ale cóż mówi: Blisko ciebie jest to słowo, jest na twoich ustach i w twoim sercu. Jest to głoszone przez nas słowo wiary.",
      "Tak więc jeśli ustami wyznasz, że Jezus jest Panem, i całym sercem uwierzysz, że Bóg Go wskrzesił, będziesz zbawiony.",
      "W sercu bowiem wyznaje się wiarę, która wiedzie do usprawiedliwienia, ustami zaś głosząc ją osiąga się zbawienie.",
      "Mówi przecież Pismo: Nie będzie zawstydzony nikt, kto wierzy w Niego.",
      "Tak więc nie ma już różnicy między Żydem a Grekiem, gdyż jeden jest Pan wszystkich, obfitujący w bogactwa dla wszystkich, którzy wzywają Jego imienia.",
      "Każdy zaś, kto będzie wzywał imienia Pańskiego, osiągnie zbawienie.",
      "Jakże tedy będą wzywać Tego, w którego nie uwierzyli? Albo jak uwierzą w Tego, o którym nie słyszeli? Lecz jak będą mogli usłyszeć, jeśli im nikt [Jego] nie głosi?",
      "A jak znów mają głosie, skoro nie zostali posłani? — według tego, co jest napisane: Jakże piękne są stopy tych, którzy zwiastują dobrą nowinę!",
      "Lecz nie wszyscy usłuchali Ewangelii. Izajasz mówi: Panie, któż uwierzył w to, co od nas posłyszał?",
      "Wiara rodzi się tedy z tego, co się usłyszało, a słyszy się dzięki słowu Chrystusa.",
      "Pytam więc: Czy może nie słyszeli? Ależ tak: po całej ziemi rozszedł się ich głos a słowa ich dotarły do krańców świata.",
      "Lecz zapytam dalej: A może Izrael nie zrozumiał? — Otóż Mojżesz pierwszy powiedział: Wzbudzę w was zawiść do tego, który nie jest ludem, wzniecę w was gniew do ludu nierozumnego.",
      "A Izajasz zdobywa się na odwagę i mówi: Dałem się znaleźć tym, którzy mnie nie szukali, objawiłem się tym, którzy nie pytali o mnie.",
      "Do Izraela zaś mówi: Cały dzień wyciągałem ręce do ludu nieposłusznego i opornego."
    ],
    [
      "Pytam więc: Czyż odrzucił Bóg swój lud? Żadną miarą. Ja przecież też jestem Izraelitą, pochodzę od Abrahama i przynależę do pokolenia Beniamina.",
      "Nie odrzucił Bóg swego ludu, tego, który już przedtem pozwał. Czyż nie wiecie, co mówi Pismo o Eliaszu, o tym jak się uskarżał przed Bogiem na Izraela?",
      "Panie — mówił — pozabijali Twoich proroków, powywracali Twoje ołtarze. Tylko ja sam się uratowałem, a i na moje życie też czyhali.",
      "I cóż usłyszał w odpowiedzi? Zostawiłem sobie siedem tysięcy mężów, którzy nie ugięli swych kolan przed Baalem.",
      "Tak więc i za naszych czasów, dzięki wybraniu przez łaskę, reszta ocalała.",
      "A jeżeli przez łaskę, to już nie wskutek uczynków, bo inaczej łaska nie byłaby łaską.",
      "Cóż więc? Izrael nie osiągnął tego, czego tak szukał. Tylko wybrani osiągnęli to, a inni zostali zaślepieni zgodnie z tym co mówi Pismo:",
      "Zesłał na nich Bóg ducha odrętwienia; dał im oczy po to, aby nie widzieli, a uszy po to, by nie słyszeli aż po dzień dzisiejszy.",
      "A Dawid mówi: Niech stół ich stanie się dla nich sidłami i pułapką i powodem do zgorszenia i zapłatą.",
      "Niech zaćmią się ich oczy, aby nie widzieli, a grzbiet ich niech zawsze będzie zgięty.",
      "Pytam więc, czy aż tak się potknęli, żeby odpadli? Ależ nie! Przeciwnie, ich upadki posłużyły za okazję do zbawienia dla pogan i w ten sposób w nich samych obudziła się [szlachetna] zazdrość.",
      "A jeśli ich upadek okazał się skarbem dla świata, zaś ich pomniejszenie — bogactwem dla pogan, to czymże się okaże ich ubogacenie?",
      "Wam zaś poganom mówię: jak długo pozostanę apostołem pogan, tak długo będę chlubnie spełniał moje posługiwanie,",
      "bo może w ten sposób pobudzę do świętej zazdrości moich rodaków i przynajmniej niektórych spośród nich ocalę.",
      "Jeżeli bowiem ich odejście stało się powodem pojednania świata, to czyż ich powrót nie okaże się powstaniem do życia?",
      "Jeżeli pierwociny są święte, to i wszystko ciasto okaże się świętym; jeżeli święte są korzenie, to i gałęzie są święte.",
      "Jeżeli niektóre spośród naturalnych gałęzi zostały odcięte a na ich miejsce ty zostałeś wszczepiony, korzystając z mocy korzeni i z soków ożywczych oliwki,",
      "to nie powód jeszcze, żeby wynosić się ponad gałęzie! A jeśli się wynosisz, to pamiętaj, że nie ty podtrzymujesz korzeń, lecz właśnie korzeń ciebie.",
      "A może powiesz: tamte gałęzie po to zostały odcięte, żebym ja mógł być wszczepiony?",
      "To prawda: zostały odcięte ze względu na ich niedowiarstwo. Ty zaś trwasz w wierze; pamiętaj jednak, nie unoś się pychą, lecz trwaj w bojaźni.",
      "Jeśli bowiem Bóg nie oszczędził naturalnych gałęzi, to i ciebie nie będzie oszczędzał.",
      "Miej tedy na uwadze i dobroć i surowość Boga: surowość wobec tych, co popadli w grzechy, dobroć zaś wobec ciebie, jeśli — rzecz jasna — wytrwasz przy tej dobroci; w przeciwnym razie i ty także będziesz wycięty.",
      "Zresztą tamci jeśli nie będą trwali z takim uporem w swoim niedowiarstwie, również zostaną wszczepieni na nowo. Bóg ma bowiem moc wszczepić ich na nowo.",
      "Bo jeżeli ty zostałeś wycięty z dziczki oliwnej, do której należałeś według natury, i przeszczepiony — wbrew naturze — na drzewo oliwki szlachetnej, to o ileż łatwiej będzie wszczepić w drzewo oliwne tych, którzy już z natury do niego przynależą.",
      "Nie chciałbym, bracia — byście nie byli zbyt zadufani w sobie — utrzymywać was w nieświadomości co do takiej oto tajemnicy: zatwardziałość części Izraela będzie trwała tak długo jak długo nie nawrócą się w całej pełni poganie.",
      "I w ten sposób cały Izrael osiągnie zbawienie zgodnie z tym, co zostało napisane: Z Syjonu przyjdzie Zbawiciel i odwróci bezbożność od Jakuba.",
      "T takie zawrę z nimi przymierze, gdy zgładzę ich grzechy.",
      "Co prawda, gdy ma się na uwadze Ewangelię, to dla waszego dobra — są jej nieprzyjaciółmi; gdy jednak uwzględni się ich wybranie, to dzięki ojcom są przedmiotem, umiłowania.",
      "Nieodwołalne są bowiem wszystkie dary i samo powołanie Boże.",
      "Jak bowiem kiedyś wy byliście nieposłuszni Bogu, teraz zaś wskutek ich nieposłuszeństwa dostąpiliście miłosierdzia,",
      "tak też i oni stali się nieposłuszni, aby wam zostało zgotowane miłosierdzie i aby i oni [teraz] miłosierdzia doznali.",
      "Dopuścił bowiem Bóg, że wszyscy stali się nieposłuszni, aby z kolei wszystkim okazał swoje miłosierdzie.",
      "O głębokości bogactwa, mądrości i wiedzy Boga! Jakże niezbadane są Jego wyroki i niepojęte Jego drogi.",
      "Któż bowiem jest w stanie poznać zamysły Pana lub kto był kiedykolwiek Jego doradcą?",
      "Kto, wreszcie, pierwszy obdarował czymś Pana, by mógł w zamian za to spodziewać się zapłaty?",
      "Z Niego bowiem, przez Niego i dla Niego istnieje wszystko, Jemu chwała na wieki. Amen."
    ],
    [
      "Tak więc proszę was, bracia, w imię miłosierdzia, którym nas Bóg darzy, abyście zechcieli składać samych siebie jako ofiarę żywą, świętą i Bogu miłą.",
      "I nie postępujcie według wzorców tego świata, lecz starajcie się o przemianę waszych myśli, żebyście mogli zrozumieć, czego Bóg od was chce — co jest dobre, co miłe Bogu i co prawdziwie doskonałe.",
      "W imię otrzymanej [od Boga] łaski [apostolatu] proszę was, by nikt nie miał o sobie mniemania wyższego niż należy; przeciwnie, niech każdy trzeźwo i skromnie ocenia się według rozmiarów wiary, której mu Bóg udzielił.",
      "Jak na całość ludzkiego ciała składają się organa o niejednakowym przeznaczeniu,",
      "tak też i my wszyscy, choć tak liczni, jesteśmy w Chrystusie jednym organizmem, a każdy z nas pełni funkcje oddzielnego organu.",
      "Każdy też — z racji udzielonej nam łaski — posiada inny dar; Ci, co cieszą się darem przekazywania innym woli Bożej, powinni zeń korzystać zgodnie z zasadami wiary;",
      "ci, którzy zostali obdarzeni darem posługiwania, niech posługują innym, a ci, co posiadają dar nauczania, niech korzystają zeń nauczając.",
      "Podobnie też niech umacnia innych ten, kto z łaski Bożej potrafi podnosić innych na duchu. Ten, kto dzieli się z innym tym, co posiada, niech czyni to szczerym sercem, a kto wydaje rozkazy, niech mu towarzyszy przy tym troska o dobro podwładnych; ten, kto okazuje innym miłosierdzie, niech czyni to radośnie.",
      "Miłość powinna być szczera. Wystrzegajcie się zła, zabiegajcie o dobro.",
      "Miłujcie jedni drugich, bądźcie sobie życzliwi i jedni przed drugimi okazujcie sobie nawzajem szacunek.",
      "Niech wasza gorliwość nigdy nie słabnie, bądźcie pełni zapału ducha, poddani Panu.",
      "Ożywieni radosną nadzieją cierpliwie znoście uciski, módlcie się z wytrwałością.",
      "Pomagajcie waszym braciom, gdy znajdą się w potrzebie, bądźcie gościnni dla tych, którzy do was przyjdą.",
      "Błogosławcie tych, którzy was prześladują. Błogosławcie ich a nie złorzeczcie im.",
      "Radujcie się z tymi, którzy się radują, płaczcie z tymi, którzy płaczą.",
      "Żyjcie we wzajemnej zgodzie, nie wynoście się jedni ponad drugich, lecz bądźcie skromni. Nie uważajcie się za zbyt mądrych.",
      "Nikomu nie odpłacajcie złem za złe; przeciwnie, wszystkim ludziom dobrze czyńcie.",
      "Dokładajcie wszelkich starań, aby, o ile to od was zależy, z wszystkimi żyć w zgodzie.",
      "Najmilsi, nie dopuszczajcie się żadnej zemsty; niech Bóg sam okaże swoje zagniewanie zgodnie z tym, co, napisane: Do mnie należy dokonywanie pomsty, ja będę udzielał zapłaty — mówi Pan.",
      "Jeżeli nieprzyjaciel twój jest głodny, daj mu jeść; jeżeli jest spragniony, daj mu pić. Postępując w ten sposób będziesz gromadził rozżarzone węgle [skruchy] na głowie twego nieprzyjaciela.",
      "Nie daj się pokonać złu, lecz sam dobrem zwyciężaj zło."
    ],
    [
      "Każdy powinien być poddany władzom, które zarządzają. Nie może bowiem być władzy, która nie wywodziłaby się od Boga, a te które są, są ze zrządzenia Bożego.",
      "Dlatego też, kto sprzeciwia się władzy, występuje przeciwko porządkowi ustanowionemu przez Boga; a takie postępowanie zasługuje na słuszną karę.",
      "Sprawujących władzę boją się nie ci, którzy dobrze czynią, lecz ci, którzy czynią źle. Jeżeli chciałbyś nie lękać się władzy, żyj uczciwie; wtedy zasłużysz nawet na pochwałę ze strony władzy.",
      "Władza pozostaje bowiem na usługach. Boga dla dobra twojego. Lecz jeśli dopuszczasz się zła, powinieneś lękać się władzy! Nie na darmo bowiem przysługuje jej prawo wymierzania kary. Pozostając na usługach Boga, objawia Jego słuszne zagniewania na tych, którzy źle czynią.",
      "Tak więc władzom należy ulegać nie tylko po to, aby uniknąć gniewu Bożego, lecz także, by być w zgodzie z własnym sumieniem.",
      "Dlatego również płacicie podatki, bo ci, co je pobierają, wykonując swój urząd, wypełniają polecenie Boże.",
      "Oddawajcie każdemu to, co się komu należy: komu winniście podatek — podatek; komu cło — cło; komu uległość — uległość; komu szacunek — szacunek.",
      "Niech was nie obciąża żaden dług, z wyjątkiem długu wzajemnej miłości. Kto bowiem świadczy miłość bliźnim, ten wypełnia wszystko, co nakazuje Prawo.",
      "Przykazania takie, jak: Nie cudzołóż, nie zabijaj, nie kradnij, nie pożądaj — i wszystkie inne streszczają się w tym jednym nakazie: Kochaj bliźniego twego jak siebie samego.",
      "Kto miłuje, nie uczyni żadnej krzywdy bliźniemu. Tak więc praktykując miłość, wypełnia się wszystko, co nakazuje Prawo.",
      "Powinniście tak postępować tym bardziej, że wiecie w jakich żyjemy czasach: już pora, żebyście się przebudzili. Zbawienie bowiem jest bliżej teraz, niż kiedyśmy się zdecydowali na życie według wiary.",
      "Noc już minęła i rozpoczyna się dzień. Przestańmy zatem czynić to, co zwykło się czynić w ciemnościach, a uzbrójmy się w to, co umożliwia dokonywanie uczynków światłości.",
      "Postępujmy uczciwie, tak jak zwykło się postępować za dnia. Unikajmy rozpusty i pijaństwa, wszelkiej rozwiązłości i różnych występków, kłótni i zazdrości.",
      "Żyjcie życiem nowym w Panu Jezusie Chrystusie nie dając się zwieść waszej czysto ludzkiej naturze, ani nie usiłując zaspokoić wszystkich waszych pożądań."
    ],
    [
      "Do tych, którzy są słabi w wierze, odnoście się z całą życzliwością, nie czyniąc ich sędziami własnych wątpliwości.",
      "Ktoś na przykład jest przekonany, że można jeść wszystko, ale obok są słabi jeszcze w wierze i ci jedzą tylko jarzyny.",
      "Niechże w takiej sytuacji ten, który je wszystko, nie okazuje pogardy temu, który powstrzymuje się od pewnych pokarmów; i na odwrót: ten ostatni niech nie rzuca wyroków potępienia na tego, który je wszystko, bo i tego również Bóg nie odrzucił.",
      "Kimże ty jesteś, że chciałbyś sobie przypisać prawo osądzenia czyjegoś sługi? To do jego Pana należy wyrokowanie, czy on stoi czy upada. Zresztą nie upadnie, gdyż Pan będzie w stanie go podtrzymać.",
      "Kiedy indziej znów ktoś sądzi, że pewne dni są szczególnie ważne, a dla drugiego wszystkie dni są jednakowe. Jeden i drugi może zostać przy swoim, byleby obaj byli przekonani o słuszności własnego sądu.",
      "Ten, który wyróżnia pewne dni, wyróżnia je po to, by oddać cześć Panu. Podobnie i ten, który je wszystko, on również postępuje tak, żeby uczcić Pana, składając Mu dziękczynienie za każdy swój posiłek. Zresztą ten, który się powstrzymuje od pewnych pokarmów, również czyni to z myślą o przysporzeniu chwały Panu. I on także składa Bogu dziękczynienie.",
      "W rzeczywistości nikt z nas ani nie żyje, ani nie umiera dla siebie samego. Kiedy żyjemy, żyjemy dla Pana,",
      "a kiedy umieramy — to również dla Pana. W ten sposób czy to żyjąc czy umierając należymy do Pana.",
      "Chrystus bowiem po to umarł i powrócił do życia, aby być Panem zarówno umarłych jak i żyjących.",
      "Wobec tego czemu ty potępiasz swego brata? Dlaczego nim gardzisz? Przecież wszyscy będziemy musieli stanąć przed Bogiem i wszyscy przez Niego będziemy osądzeni.",
      "Napisane jest bowiem: Na moje życie, mówi Pan; każdy upadnie przede mną na kolana i każdy będzie wyznawał wielkość Boga.",
      "Tak więc każdy z nas za siebie samego będzie odpowiadał przed Bogiem.",
      "Przestańmy przeto osądzać jedni drugich. Postanówcie sobie raczej nie czynić niczego takiego, co by braciom waszym dawało sposobność do upadku lub zgorszenia.",
      "Jestem najzupełniej przekonany, z racji mojego zjednoczenia z Panem Jezusem, że nie istnieje nic, co byłoby nieczyste samo w sobie. Rzecz staje się nieczysta tylko dla tego, kto ją za taką uważa.",
      "Jeżeli twoją postawą wobec pokarmów, które spożywasz, sprawiasz przykrość twemu bratu, to nie postępujesz zgodnie z miłością. Nie możesz przez to, co jesz, ściągać zagłady na tego, za którego umarł Chrystus.",
      "Niech więc to, co jest dla was doczesne, nie będzie powodem do bluźnierstwa.",
      "Królestwo Boże — to nie sprawa jedzenia i picia; jego istota — to sprawiedliwość, pokój i radość, którą daje Duch Święty.",
      "Kto w ten sposób służy Chrystusowi, ten jest miły Bogu a u ludzi cieszy się uznaniem.",
      "Zabiegajmy tedy o to, co pożyteczne dla zachowania pokoju i co przyczynia się do wzajemnego zbudowania [w wierze].",
      "Twoją postawą wobec pokarmów nie możesz niszczyć [zbawczego] dzieła Bożego. To prawda, że można jeść wszystko, ale nie jest dobrze, jeśli przez to, że ja jem wszystko, brat mój dopuszcza się grzechu.",
      "Dobrze jest nie jeść mięsa i nie pić wina i odmówić sobie w ogóle tego wszystkiego, co mogłoby stać się przyczyną upadku lub zgorszenia dla bliźniego.",
      "Twoje własne przekonanie w tej sprawie zachowaj dla siebie samego [do obrachunków] przed Bogiem. Szczęśliwy człowiek, któremu nic nie wyrzuca sumienie, gdy bada siebie samego.",
      "Natomiast na potępienie u Boga zasługuje ten, kto mając wątpliwości co do niektórych pokarmów, decyduje się jednak na ich pożywanie. Nie postępuje zgodnie z wiarą, a każdy czyn, który nie pochodzi z wiary, jest grzechem."
    ],
    [
      "My, będąc mocnymi w wierze, powinniśmy pomagać słabym w znoszeniu ich słabości. Nie możemy zabiegać tylko o to, co sprawia nam przyjemność.",
      "Każdy z nas powinien się starać o to, by nie sprawiać przykrości bliźniemu, by mieć na względzie jego dobro i aby troszczyć się o zbudowanie go w wierze.",
      "Bo Chrystus też nie szukał własnego dobra, ale — zgodnie z tym co mówi Pismo — mógł powiedzieć o sobie: Bluźnierstwa bluźniących Ci na mnie spadły:",
      "Wszystko, co znajduje się od dawna w Piśmie, zostało napisane ku naszej nauce, abyśmy mogli mieć nadzieję niezachwianą i płynącą z Pism moc ducha.",
      "A Bóg, od którego pochodzą cierpliwość i odwaga, niech sprawi, abyście mogli żyć we wzajemnej zgodzie, naśladując Jezusa Chrystusa",
      "i abyście wszyscy razem wspólnym głosem wychwalali Boga i Ojca Pana naszego Jezusa Chrystusa.",
      "Tak więc bądźcie dla siebie nawzajem takimi, jakim był dla was, ku chwale Bożej, Chrystus.",
      "Otóż wiedzcie, że Chrystus zechciał być sługą Żydów po to, aby wypełnić obietnice dane przez Boga patriarchom i aby w ten sposób pokazać, że Bóg jest wierny.",
      "Przyszedł na świat również po to, ażeby i poganie wychwalali dobroć Boga zgodnie z tym, co mówi Pismo: Dlatego będę cię uwielbiał między poganami i będę śpiewał na cześć twego imienia.",
      "Pismo mówi również: Poganie, radujcie się razem z wybranym ludem Boga.",
      "Lub na innym miejscu: Wszystkie narody pogańskie, chwalcie Pana, wysławiajcie Go, wszystkie ludy.",
      "Izajasz również przepowiada: Przyjdzie potomek Jessego, powstanie, aby rządzić poganami, a oni w Nim właśnie będą pokładać nadzieję.",
      "A Bóg, dawca nadziei, niech was napełni prawdziwą radością i pokojem dzięki wierze, jaką Go darzycie, abyście obfitowali w nadzieję za sprawą Ducha Świętego.",
      "Wiem zresztą, bracia moi, żeście napełnieni dobrocią, że posiadacie wiedzę o tym wszystkim, co należy wiedzieć, i że potraficie udzielać sobie nawzajem pouczeń.",
      "Jeśli mimo to pozwoliłem sobie w tym liście na pewną szorstkość, z jaką przypomniałem rzeczy już zresztą znane, uczyniłem to ze względu na daną mi przez Boga łaskę",
      "posługiwania w imię Jezusa Chrystusa narodom pogańskim. Spełniam zaiste świętą posługę głosząc Ewangelię Bożą po to, aby także poganie stali się ofiarą Bogu miłą i za sprawą Ducha Świętego godną samego Boga.",
      "Będąc świadomym jedności z Jezusem Chrystusem mogę być dumny z mojej pracy przed Bogiem.",
      "Jeżeli bowiem ośmielam się coś mówić, to mówię jedynie o tym, czego dokonał przeze mnie sam Chrystus, ażeby i pogan sprowadzić do uległości względem Boga. Dokonał On tego za pomocą słów i czynów,",
      "mocą szczególnych znaków i cudów, za sprawą Ducha [Świętego]. Tak właśnie od Jerozolimy po jej okolice dotarłem z Dobrą Nowiną o Jezusie Chrystusie aż do Ilyrii.",
      "Szczyciłem się też zawsze tym, że głosiłem Dobrą Nowinę tam, gdzie jeszcze wcale nie słyszano o Chrystusie. W ten sposób wystrzegałem się, żeby nie budować na fundamentach, które położył już ktoś inny,",
      "zgodnie z tym, co mówi Pismo: Ci, którym nic o Nim nie mówiono, ujrzą Go, ci którzy nigdy o Nim nie słyszeli — poznają Go.",
      "I to właśnie powstrzymywało mnie kilkakrotnie przed udaniem się do was.",
      "Obecnie jednak, ukończywszy już pracę w tych stronach, od kilku lat żyję pragnieniem przybycia do was.",
      "Zamierzam was nawiedzić, gdy będę udawał się do Hiszpanii. Mam nadzieję, że uda mi się zobaczyć was po drodze i że udzielicie mi pomocy na moją dalszą podróż, okazując mi przed tym przez jakiś czas gościnność u siebie.",
      "W tej chwili jednak udaję się do Jerozolimy, by oddać pewną przysługę wiernym tamtejszego Kościoła.",
      "[Trzeba wam bowiem wiedzieć], że chrześcijanie zamieszkali w Achai i Macedonii postanowili przeprowadzić zbiórkę na ubogich chrześcijan jerozolimskich.",
      "Co prawda oni dobrowolnie podjęli tę decyzję, lecz trzeba przyznać, że w rzeczywistości byli dłużnikami owych ubogich, bo przecież chrześcijanie jerozolimscy pochodzenia żydowskiego podzielili się dobrami duchowymi z tymi, którzy nie należeli kiedyś do narodu wybranego. Winni tedy poganie, w zamian za to, przyjść im teraz z pomocą w ich materialnych potrzebach.",
      "A kiedy już uporam się ze sprawą zbiórki i przekażę zebrane dary, wyruszę do Hiszpanii zatrzymując się po drodze u was.",
      "Jestem przy tym przekonany, że w mej wyprawie do was będzie mi towarzyszyć pełnia Chrystusowego błogosławieństwa.",
      "Tymczasem proszę was, bracia, przez Pana naszego Jezusa Chrystusa i przez miłość, którą nas darzy Duch Święty: waszymi modlitwami do Boga wspomagajcie mnie w moich zmaganiach,",
      "bym mógł uwolnić się od niewiernych, którzy są w Judei; aby dary, które wiozę do Jerozolimy, zostały właściwie przyjęte przez wiernych tamtejszego Kościoła;",
      "i abym wreszcie — jeśli taka jest wola Boża — przybył do was pełen radości i znalazł wśród was trochę wytchnienia.",
      "A Bóg, który darzy nas pokojem, niech będzie z wami wszystkimi. Amen."
    ],
    [
      "Polecam wam Febe, naszą siostrę, diakonisę Kościoła w Kenchrach.",
      "Przyjmijcie ją w imię Pana, tak jak zwykło się przyjmować braci w wierze, i przyjdźcie jej z pomocą, jeśli będzie czegoś potrzebowała od was. Ona również wspomagała wielu ludzi a w szczególności mnie samego.",
      "Pozdrówcie Pryskę i Akwilę. Pracowaliśmy razem dla Jezusa Chrystusa",
      "a oni nawet narażali własne życie, byle tylko mnie uratować od śmierci. Zresztą nie tylko ja jeden mam im wiele do zawdzięczenia, lecz także wszystkie społeczności wiernych nawróconych z pogaństwa.",
      "Pozdrówcie również Kościół, który zbiera się w ich domu. Pozdrówcie także mojego umiłowanego Epeneta, który jako pierwszy w prowincji Azji uwierzył w Chrystusa.",
      "Pozdrówcie Marię, która wiele dla nas zrobiła.",
      "Pozdrówcie Andronika i Junias, współrodaków moich, którzy byli w więzieniu razem ze mną. Cieszą się oni wielkim poważaniem u apostołów, a chrześcijaństwo przyjęli jeszcze przede mną.",
      "Pozdrówcie umiłowanego w Panu Ampliata.",
      "Pozdrówcie Urbana, który razem z nami trudził się dla Chrystusa; i mojego umiłowanego Stachysa.",
      "Pozdrówcie Apellesa, który dał dowód swego przywiązania do Chrystusa. Pozdrówcie domowników Arystobula.",
      "Pozdrówcie Herodiona, współrodaka mojego. Z domu Narcyza pozdrówcie tych, którzy wierzą w Pana.",
      "Pozdrówcie Tryfenę i Tryfozę, które trudzą się dla Pana, i nie mniej zasłużoną dla Niego bardzo mi drogą Persydę.",
      "Pozdrówcie umiłowanego przez Pana Rufusa i jego matkę, która jest również i dla mnie matką.",
      "Pozdrówcie Asynkryta, Flegonta, Hermesa, Patrobę, Hermasa i braci, którzy są razem z nimi.",
      "Pozdrówcie Filologa i Julię, Nereusza i jego siostrę, Olimpasa i wszystkich wiernych, którzy są razem z nimi.",
      "Pozdrówcie się wszyscy nawzajem pocałunkiem świętym. Wszystkie Kościoły Chrystusa przesyłają wam swoje pozdrowienia.",
      "Przestrzegam was, bracia, miejcie się na baczności przed tymi wszystkimi, którzy wprowadzają rozłamy i gorszą wiernych przeciwstawiając się przyjętej przez was nauce.",
      "Ludzie ci służą nie Chrystusowi Panu ale własnemu brzuchowi. Pięknymi słówkami, schlebianiem uwodzą umysły łatwowiernych.",
      "Waszą zaś uległość wszyscy dobrze znają. Jesteście więc dla mnie źródłem prawdziwej radości Chciałbym jednak, żebyście byli roztropni w czynieniu dobra i bezwzględni w unikaniu zła.",
      "Bóg zaś pokoju wkrótce zetrze szatana pod waszymi stopami. Łaska Pana naszego Jezusa Chrystusa niech będzie z wami.",
      "Pozdrawia was towarzysz moich trudów Tymoteusz oraz Lucjusz, Jazon i Sozypater, moi współrodacy.",
      "Pozdrawiam was w Panu także ja, Tercjusz, który pisałem ten list.",
      "Ponadto pozdrawia was Gajus, który mnie przyjął na mieszkanie i w którego domu zbiera się cały miejscowy Kościół. Wreszcie pozdrawia was Erast, skarbnik miasta, i Kwartus brat.",
      "[-]",
      "A Temu, który mocen jest utwierdzić was zgodnie z Ewangelią przeze mnie głoszoną i według nauczania Jezusa Chrystusa oraz jak chce tego objawiona nam tajemnica dla dawnych pokoleń zakryta,",
      "a teraz ujawniona i w pismach proroków, zgodnie z nakazem wiekuistego Boga, obwieszczona wszystkim narodom, by skłonić ich do uległości w wierze.",
      "Bogu, jedynej Mądrości, przez Jezusa Chrystusa niech będzie chwała na wieki wieków. Amen."
    ]
  ],
  [
    [
      "Paweł, z woli Bożej powołany na Apostoła Jezusa Chrystusa, i brat Sostenes",
      "do kościoła Bożego, który jest w Koryncie, do uświęconych w Chrystusie Jezusie, do powołanych świętych wraz ze wszystkimi, którzy wzywają imienia Pana naszego Jezusa Chrystusa na wszelkim miejscu ich i naszym.",
      "Łaska wam i pokój od Boga Ojca naszego i Pana Jezusa Chrystusa.",
      "Dziękuję Bogu mojemu zawsze za was, za łaskę Bożą, która jest wam dana w Chrystusie Jezusie,",
      "żeście się w nim we wszystko wzbogacili, we wszelkie słowo i we wszelką umiejętność.",
      "Jako że świadectwo Chrystusowe utwierdzone jest pośród was.",
      "Tak że w oczekiwaniu objawienia Pana naszego Jezusa Chrystusa nie zbywa wam na żadnym darze łaski.",
      "On też umocni was aż do końca, abyście byli bez winy w dzień Pana naszego Jezusa Chrystusa.",
      "Wierny jest Bóg, przez którego jesteście wezwani do wspólnoty Syna jego Jezusa Chrystusa, Pana naszego.",
      "A proszę was, bracia, w imię Pana naszego Jezusa Chrystusa, abyście zgadzali się we wszystkim i żeby nie było między wami rozłamów. Bądźcie zupełnie zgodni: jednej myśli i jednego mniemania.",
      "Doniesiono mi bowiem o was, bracia moi, przez ludzi Chloe, że są między wami kłótnie.",
      "A to mam na myśli, że każdy z was mówi: Ja jestem Pawła, a ja Apollosa, a ja Kefasa, ja znowu Chrystusa.",
      "Czyż Chrystus jest rozdzielony? Czyż Paweł był za was ukrzyżowany? Albo czy w imię Pawła jesteście ochrzczeni?",
      "Dziękuję Bogu, żem żadnego z was nie ochrzcił, prócz Kryspa i Gajusa,",
      "aby nikt nie mówił, że jesteście w imię moje ochrzczeni.",
      "Ochrzciłem też i dom Stefanasa. Nadto nie wiem, czym jeszcze ochrzcił kogo.",
      "Bo Chrystus nie posłał mnie chrzcić, ale głosić Ewangelię, jednak nie w mądrości słowa, aby nie stał się próżnym krzyż Chrystusowy.",
      "Albowiem nauka o krzyżu dla tych, którzy idą na zgubę, jest głupstwem, lecz dla nas, którzy dostępujemy zbawienia, jest mocą Bożą.",
      "Napisane jest bowiem: Zniszczą mądrość uczonych, a roztropność przezornych zniweczę.",
      "Gdzież mędrzec? Gdzież uczony? Gdzież badacz tego świata? Czyż Bóg nie obrócił w głupstwo mądrości tego świata?",
      "Bo skoro w mądrości Bożej świat nie poznał Boga przez mądrość, właśnie podobało się Bogu przez głupstwo przepowiadania zbawić tych, którzy uwierzą.",
      "Albowiem gdy Żydzi domagają się cudów, a Grecy szukają mądrości,",
      "my głosimy Chrystusa ukrzyżowanego, będącego zgorszeniem dla Żydów, a głupstwem dla pogan.",
      "Dla tych jednak, którzy są wezwani, tak Żydów, jak i Greków, Chrystusa — moc Bożą i mądrość Bożą.",
      "Bo to, co głupstwem u Boga, mędrsze jest nad ludzi, a co słabe u Boga, mocniejsze nad ludzi.",
      "A przypatrzcie sie, bracia, wezwaniu waszemu, że niewielu (spomiędzy was) mądrych według świata, niewielu możnych, niewielu szlachetnie urodzonych.",
      "Gdyż Bóg wybrał to, co głupie u świata, aby zawstydzić mądrych, i co słabe u świata wybrał Bóg, aby zawstydzić potężnych",
      "i co nic nie znaczące, a pokryte wzgardą, i co jest niczym, wybrał Bóg, aby zniszczyć to, co jest czymś.",
      "Aby żaden śmiertelny nie chlubił się przed obliczem Boga.",
      "A przecież przez niego jesteście w Chrystusie Jezusie, który stał się nam mądrością od Boga, sprawiedliwością, uświęceniem i odkupieniem,",
      "aby jak jest napisane: Kto się chlubi, w Panu się chlubił."
    ],
    [
      "A i ja, gdy przyszedłem do was, bracia, nie przybyłem z podniosłą mową lub mądrością, głosząc wam świadectwo o Chrystusie.",
      "Bom nie mniemał, żebym miał co umieć między wami prócz Jezusa Chrystusa, i to ukrzyżowanego.",
      "A stanąłem przed wami w słabości, bojaźni i ze drżeniem wielkim.",
      "A mowa moja i nauczanie moje nie polegały na przekonywających słowach mądrości, ale na okazaniu ducha i mocy,",
      "aby wiara wasza nie wypływała z mądrości ludzkiej, ale z mocy Bożej.",
      "Między doskonałymi głosimy wprawdzie i mądrość, lecz nie mądrość tego świata ani możnych świata tego, którzy wniwecz się obracają.",
      "Ale głosimy mądrość Bożą niepojętą i zakrytą, którą Bog przeznaczył przed wiekami ku chwale naszej,",
      "której nikt z władców tego świata nie poznał, bo gdyby byli poznali, nigdy by Pana chwały nie ukrzyżowali.",
      "Ale jak napisane jest: Czego oko nie widziało ani ucho nie słyszało i w serce człowiecze nie wstąpiło, to przygotował Bóg tym, którzy go miłują.",
      "A nam Bóg to objawił przez Ducha swojego. Duch bowiem wszystko przenika, nawet głębokości Boże.",
      "Któż bowiem z ludzi wie, co jest w człowieku, prócz ducha człowieczego, który w nim jest? Tak i tego, co jest Boże, nikt nie zna, tylko Duch Boży.",
      "A myśmy nie otrzymali ducha świata, lecz Ducha, który z Boga jest, abyśmy poznali, co nam Bóg darował przez swą łaskę.",
      "Głosimy to też nie słowami, których uczy mądrość ludzka, ale takimi, których uczy Duch, do rzeczy duchowych duchową miarę stosując.",
      "Bo człowiek zmysłowy nie pojmuje tego, co jest z Ducha Bożego, i głupstwem dla niego jest to, co według duchowej miary sądzić należy, bo zrozumieć tego nie może.",
      "Ten, kto jest duchowy, rozsądza wszystko, a sam przez nikogo nie jest sądzony.",
      "Któż bowiem poznał myśl Pana, aby go pouczył? A my myśl Chrystusową znamy."
    ],
    [
      "I ja, bracia, nie mogłem do was przemawiać jako do duchowych, ale jak do cielesnych, jak do maleńkich dzieci w Chrystusie.",
      "Dałem wam mleko na napój, a nie pokarm, boście jeszcze znieść nie mogli, ani też teraz nie możecie, bo jeszcze cieleśni jesteście.",
      "Skoro bowiem między wami zazdrość i niezgoda panuje, czyż nie jesteście cieleśni i czyż nie postępujecie według zasad czysto ludzkich?",
      "Bo gdy jeden mówi: Ja jestem Pawła, a drugi: A ja Apollosa — czyż nie okazujecie się ludźmi tylko? Bo kim jest Apollos czy Paweł?",
      "Sługami, dzięki którym uwierzyliście, jako każdemu dał Pan.",
      "Jam zasadził, Apollos podlewał, ale Bóg dał wzrost.",
      "A przeto, ani ten, kto sadzi, jest czymś, ani kto podlewa, ale Bóg, który wzrost daje.",
      "A ten, kto sadzi i kto podlewa, jednym są, i każdy z nich otrzyma swoją zapłatę według pracy swojej.",
      "Albowiem jesteśmy pomocnikami Bożymi, a wy uprawną rolą Bożą i budowaniem Bożym.",
      "Według łaski Bożej, która mi jest dana, jako roztropny budowniczy założyłem fundament, a inny na nim buduje. Lecz każdy niech baczy, jak na nim buduje.",
      "Bo nikt nie może założyć innego fundamentu prócz tego, który już jest założony, a którym jest Jezus Chrystus.",
      "A jeśli kto na tym fundamencie wznosi budowę ze złota, ze srebra, z drogich kamieni, z drzewa, z siana lub ze słomy —",
      "praca każdego na jaw wyjdzie: dzień bowiem (Pański) ujawni, gdyż w ogniu się objawi, i dzieło każdego, jakie jest, ogień wypróbuje.",
      "Jeśli czyje dzieło ostoi się, otrzyma zapłatę.",
      "A czyje dzieło spłonie, ten szkodę poniesie, ale sam będzie zbawiony tak jednak jakoby przez ogień.",
      "Nie wiecie, żeście świątynią Bożą i że Duch Boży przebywa w was?",
      "A jeśli kto świątynię Bożą niszczy, zniszczy go Bóg. Świątynia bowiem Boża święta jest, a tą świątynią jesteście wy.",
      "Niechaj się nikt nie łudzi. Jeśli kto między wami uchodzi za mędrca na tym świecie, niech się stanie głupim, aby był mądrym.",
      "Mądrość bowiem świata tego głupstwem jest u Boga. Bo napisane jest: Ten, który chwyta mędrców w przebiegłości ich.",
      "Albo też: Pan zna zamysły mędrców, że daremne są.",
      "Niech się więc nikt nie chełpi ludźmi.",
      "Wszystko bowiem jest wasze: Paweł, Apollos czy Kefas; świat, życie czy śmierć, to, co jest, czy to, co będzie, wszystko jest wasze,",
      "wy zaś Chrystusa, a Chrystus Boga."
    ],
    [
      "Tak niechaj każdy uważa nas za sługi Chrystusa i włodarzy tajemnic Bożych.",
      "A od włodarzy żąda się tego, aby każdy z nich okazał się wiernym.",
      "Co do mnie, najmniejsza to rzecz, czy będę przez was sądzony czy przez sąd ludzki, bo i sam siebie też nie sądzę.",
      "Do niczego się bowiem nie poczuwam, ale przez to nie jestem usprawiedliwiony; sędzią moim Pan jest.",
      "Przeto nie sądźcie przed czasem, aż przyjdzie Pan, który ujawni to, co się kryje w ciemności, i objawi zamysły serc: a wtedy każdy znajdzie pochwałę u Pana.",
      "Bracia, zastosowałem to do siebie i Apollosa ze względu na was, abyście się na nas nauczyli nie wykraczać poza to, co napisano, i abyście nie nadymali się pychą, wynosząc się jeden nad drugiego.",
      "Bo któż cię rozsądzi? I cóż masz, czego byś nie otrzymał? A jeśliś otrzymał, czemu się chełpisz, jak gdybyś nie otrzymał?",
      "Jużeście nasyceni, jużeście się wzbogacili, królujecie bez nas i obyście królowali, abyśmy i my z wami królować mogli.",
      "Bo sądzę, że Bóg nas, Apostołów, przeznaczył na ostatnich (spośród ludzi), na skazańców, gdyż widowiskiem staliśmy się dla świata, dla aniołów i ludzi.",
      "My głupi dla Chrystusa, a wy mądrzy w Chrystusie, my słabi, a wy mocni, wy uczczeni, a my w pogardzie.",
      "Aż do tej chwili i łakniemy, i pragniemy, i nadzy jesteśmy, i policzkują nas, i tułamy się,",
      "i mozolimy się, pracując własnymi rękoma. Złorzeczą nam, a my błogosławimy, prześladują, a my znosimy,",
      "spotwarzają nas, a my się modlimy. Staliśmy się jakoby śmiecie świata tego, odrazą dla wszystkich, aż do tej chwili.",
      "Nie piszę tego, żeby was zawstydzić, ale jako dzieci moje najdroższe upominam.",
      "Bo choćbyście mieli dziesięć tysięcy wychowawców w Chrystusie, to ojców macie niewielu. Albowiem w Chrystusie Jezusie przez Ewangelię jam się stał ojcem waszym.",
      "Proszę was więc, bądźcie naśladowcami moimi.",
      "Dlatego posłałem do was Tymoteusza, który jest synem moim najdroższym i wiernym w Panu, aby wam przypomniał postępowanie moje w Chrystusie Jezusie, jak wszędzie w każdym kościele nauczam.",
      "Tak się niektórzy pychą unieśli, jak bym nie miał już przybyć do was.",
      "A ja przybędę do was rychło, jeśli Pan zechce, i poznam nie słowa tych, co się pychą unieśli, ale to, czego potrafią dokonać.",
      "Albowiem królestwo Boże nie polega na słowach, ale na czynie.",
      "Czegóż chcecie? Czy mam do was przybyć z rózgą, czy też z miłością i w duchu łagodności?"
    ],
    [
      "Powszechnie słyszy się o rozpuście między wami, i to o rozpuście takiej, jakiej nawet między poganami nie ma: tak że któryś z was żyje z żoną ojca swego.",
      "A wy nadęliście się pychą, zamiast okryć się raczej żałobą, aby usunąć spośród was tego, kto się takiego czynu dopuścił.",
      "Ale ja, choć ciałem nieobecny, wszakże obecny duchem, tego, który dopuścił się takiego przestępstwa, jużem osądził, jak bym był obecny: W imię Pana naszego Jezusa Chrystusa,",
      "na zgromadzeniu waszym wy wespół z moim duchem i mocą Pana naszego Jezusa",
      "wydajcie takiego szatanowi na zatracenie ciała, aby duch był zbawiony w dzień Pana (Jezusa).",
      "Niedobra ta wasza chełpliwość. Czyż nie wiecie, że odrobina kwasu całe ciasto zakwasza?",
      "Uprzątnijcie stary kwas, abyście się stali nowym zaczynem, jako też przaśni jesteście. Albowiem na Paschę naszą został ofiarowany Chrystus.",
      "Świętujmy więc nie w starym kwasie ani też w kwasie złości i przewrotności, ale w przaśnikach czystości i prawdy.",
      "Napisałem, wam w liście: Nie przestawajcie z rozpustnikami.",
      "Nie miałem na myśli rozpustników tego świata ani skąpców, ani zdzierców, ani bałwochwalców, bo inaczej musielibyście ten świat opuścić.",
      "Lecz napisałem wam, abyście nie przestawali z takim, który się bratem waszym mieni, a jest rozpustnikiem albo skąpcem, bałwochwalcą, oszczercą, opojem lub grabieżcą, abyście z takim nawet pokarmu nie spożywali.",
      "Bo cóż mi do tych, którzy są poza nami, abym ich sądził? Czy i wy nie sądzicie tych, którzy są wśród nas?",
      "Bo tych, którzy są poza nami, Bóg sądzić będzie. Usuńcie zło spośród was."
    ],
    [
      "Czy rzeczywiście śmie z was kto, mając sprawę z drugim, stawać na sąd przed niesprawiedliwymi, a nie przed świętymi?",
      "Czyż nie wiecie, że święci świat ten sądzić będą? A jeśli wy świat sądzić macie, czyż nie jesteście godni rozstrzygać rzeczy błahych?",
      "Nie wiecie, że aniołów sądzić będziemy, jakoż daleko więcej sprawy doczesne.",
      "A wy, gdy Sądzicie się o sprawy doczesne, wybieracie sobie na sędziów tych, którzy w kościele żadnego nie mają znaczenia.",
      "Mówię to dla zawstydzenia was. Czyż nie ma między wami nikogo mądrego, kto mógłby rozsądzać między braćmi swymi?",
      "Ale brat z bratem spór wiedzie, i to przed niewiernymi.",
      "Już i to nawet nie przystoi wam, że w ogóle się między sobą sądzicie. Czemu raczej krzywdy nie znosicie? Czemu raczej szkody nie cierpicie?",
      "Ale wy sami krzywdzicie i szkodę wyrządzacie, i to braciom.",
      "Czyż nie wiecie, że niesprawiedliwi nie posiądą królestwa Bożego? Nie łudźcie się: ani rozpustnicy, ani bałwochwalcy, ani cudzołożnicy,",
      "ani rozwieźli, ani sodomici, ani złodzieje, ani skąpcy, ani opoje, ani oszczercy, ani grabieżcy nie posiądą królestwa Bożego.",
      "A niektórzy z was takimi byli, aleście obmyci, uświęceni i usprawiedliwieni w imię Pana (naszego) Jezusa Chrystusa i w Duchu Boga naszego.",
      "Wszystko mi wolno, ale nie wszystko pożyteczne. Wszystko mi wolno, ale ja się niczemu pod władzę nie poddam.",
      "Pokarm dla żołądka, a żołądek dla pokarmu, ale Bóg zniweczy i jedno, i drugie: ciało zaś nie dla rozpusty, ale dla Pana, a Pan dla ciała.",
      "A Bóg i Pana wskrzesił, i nas też wskrzesi przez swoją moc.",
      "Czyż nie wiecie, że ciała wasze są członkami Chrystusa? Czy miałbym wziąć członki Chrystusa i uczynić je członkami nierządnicy? Z pewnością nie.",
      "Albo czyż nie wiecie, że ten, kto łączy się z nierządnicą, staje się z nią jednym ciałem? Albowiem (mówi Pismo): Będą dwoje w jednym ciele.",
      "A kto łączy się z Panem, jest z nim jednym duchem.",
      "Strzeżcie się rozpusty. Wszelki grzech, którego się dopuszcza człowiek, jest poza ciałem, ale kto rozpuście się oddaje, przeciw ciału swemu grzeszy.",
      "Czyż nie wiecie, że ciało wasze jest świątynią Ducha Świętego, który w was przebywa? Macie go od Boga i nie należycie (tylko) do siebie.",
      "Albowiem nabyci zostaliście za zapłatę. Wysławiajcie więc Boga w ciele waszym."
    ],
    [
      "Co się tyczy rzeczy, o których mi pisaliście: dobrze jest człowiekowi nie tykać się niewiasty.",
      "Lecz z obawy rozpusty niech każdy ma swoją żonę i każda niech ma swojego męża.",
      "Mąż żonie niech oddaje powinność, a także i żona mężowi.",
      "Żona nie ma władzy nad swoim ciałem, ale mąż. Podobnie też i mąż nie ma władzy nad ciałem swoim, ale żona.",
      "Nie odmawiajcie jedno drugiemu, chyba za wspólną zgodą na pewien czas, aby się oddać modlitwie, a potem znowu wracajcie do siebie, aby nie kusił was szatan z powodu niewstrzemięźliwości waszej.",
      "A mówię to z pobłażania, a nie nakazując.",
      "Chciałbym bowiem, aby wszyscy ludzie byli tak jak ja, lecz każdy ma własny dar od Boga, jeden tak, a drugi inaczej.",
      "A tym, którzy nie żyją w małżeństwie, i wdowom powiadam: dobrze by było, jeśliby tak wytrwali jak i ja.",
      "Ale jeśli się powstrzymać nie mogą, niech zawierają małżeństwa. Lepiej jest bowiem zawrzeć związek małżeński, niż gorzeć.",
      "Tym zaś, którzy żyją w małżeństwie, nakazuję nie ja, ale Pan, aby żona nie odłączała się od męża,",
      "a jeśliby odeszła, ma pozostać bez męża albo pojednać się z mężem swoim. Także i mąż żony niech nie odsyła.",
      "Do innych zaś mówię ja, a nie Pan: Jeśli który z braci ma żonę niechrześcijankę, a ta godzi się z nimi zamieszkiwać, niechże jej nie odsyła.",
      "I jeśli żona ma męża niechrześcijanina, a ten godzi się zamieszkiwać z nią, niech nie opuszcza męża.",
      "Uświęcony jest bowiem mąż niechrześcijanin przez taką żonę i uświęcona jest żona niechrześcijanka przez męża chrześcijanina, bo inaczej dzieci wasze byłyby nieczyste, a teraz święte są.",
      "Lecz jeśliby niechrześcijanin chciał odejść, niech odejdzie, gdyż ani brat, ani siostra nie są poddani niewolnictwu w tych rzeczach, a Bóg wezwał was do zgody.",
      "Bo skądże wiesz, żono, czy zbawisz męża? Albo skąd wiesz, mężu, czy zbawisz żonę?",
      "Niech tylko każdy według tego postępuje, jak mu udzielił Pan i do czego Bóg go wezwał. Tak też we wszystkich kościołach nauczam.",
      "Kto został wezwany będąc obrzezany, niech się znaku obrzezania nie pozbywa. Kto jest wezwany nie będąc obrzezany, niech się obrzezaniu nie poddaje.",
      "Obrzezanie bowiem niczym jest i nieobrzezanie jest niczym, chodzi tylko o zachowanie przykazań Bożych.",
      "Każdy niech trwa w tym stanie, w jakim powołany był.",
      "Zostałeś wezwany będąc niewolnikiem, nie trap się, ale jeśli możesz się stać wolnym, korzystaj z tego.",
      "Albowiem kto w Panu został wezwany będąc niewolnikiem, stał się wyzwoleńcem Pańskim; podobnie jak niewolnikiem Chrystusowym został ten, kto wezwany był będąc wolnym.",
      "Drogo byliście nabyci, nie stawajcie się niewolnikami ludzi.",
      "Każdy z was, bracia, jako został wezwany, w takim stanie niech trwa przed Bogiem.",
      "A co do dziewic, nie mam rozkazania Pańskiego, ale radę daję jako ten, który dla doznanego od Pana miłosierdzia zasługuje na wiarę.",
      "Sądzę tedy, że dobra to rzecz w dzisiejszych warunkach, bo dobrze jest człowiekowi tak pozostać.",
      "Związany jesteś z żoną? Nie szukaj uwolnienia. Wolny jesteś? Nie szukaj żony.",
      "A jeślibyś pojął żonę, nie zgrzeszysz. I jeśliby dziewica wyszła za mąż, nie zgrzeszy. Wszakże tacy utrapienie ciała mieć będą, a ja chciałbym wam tego oszczędzić.",
      "Ale wam powiadam, bracia: Czas krótki, nie pozostaje nic innego, aby ci, którzy żony mają, stali się, jakoby ich nie mieli;",
      "a ci, którzy płaczą, jakoby nie płakali, i którzy się weselą, jakoby się nie weselili; którzy kupują, jakoby nie posiadali,",
      "i którzy używają świata tego, jakoby nie używali: przemija bowiem postać tego świata.",
      "A pragnę, abyście byli bez troski. Kto nie ma żony, troszczy się o to, co Pańskie, jak by się Bogu podobać.",
      "A kto jest żonaty, troszczy się o rzeczy światowe, jak by się podobać żonie. I jest w rozterce.",
      "Niewiasta niezamężna i dziewica myśli o tym, co Pańskie jest, aby była świętą ciałem i duchem. Zamężna zaś myśli o rzeczach światowych, jak by się podobać mężowi.",
      "To zaś mówię dla pożytku waszego, nie żebym zastawiał na was sidła, tylko z uwagi na to, co godziwe i co pozwoli (wam) trwać przy Panu bez przeszkody.",
      "? jeżeli kto uważa, że okryłby wstydem córkę swoją dziewicę, gdyby lata jej przeszły, i że obowiązkiem jego jest tak uczynić (to znaczy wydać ją za mąż), niech czyni, co zechce, nie zgrzeszy; niech ona wyjdzie za mąż.",
      "Ale i ten, kto wolny od przymusu, będąc panem swej woli, powziął mocne postanowienie i w sercu swym rozważył zachować córkę swą dziewicą, dobrze uczyni.",
      "Przeto kto córkę swą wydaje za mąż, dobrze czyni, a ten, co nie wydaje, lepiej czyni.",
      "Żona związana jest, póki mąż jej żyje, a gdyby umarł mąż jej, jest wolna: może wyjść, za kogo chce, byle w Panu.",
      "Ale szczęśliwa będzie, jeśli według mojej rady wytrwa, jak jest, a sądzę, że i ja mam ducha Bożego."
    ],
    [
      "A co do rzeczy składanych w ofierze bożkom pogańskim, wiemy wszyscy, co o tym sądzić należy. Ale wiedza nadyma, a miłość buduje.",
      "I jeśliby kto mniemał, że wie cokolwiek, jeszcze nie wie, jak mu wiedzieć należy.",
      "Ale jeżeli kto miłuje Boga, tego Bóg uznaje za swego.",
      "Co się tyczy zatem pokarmów ofiarowanych bożkom pogańskim, wiemy, że nie ma na świecie żadnego bożka, a istnieje tylko jeden Bóg.",
      "Chociaż bowiem są tak zwani bogowie czy to w niebie, czy na ziemi (a bogów tych jest wielu i panów jest wielu),",
      "dla nas wszakże istnieje tylko jeden Bóg, Ojciec, od którego pochodzi wszystko i dla którego istniejemy. I jeden Pan Jezus Chrystus, przez którego stało się wszystko, i my przez niego.",
      "Lecz nie wszyscy mają taką świadomość. Niektórzy bowiem ciągle jeszcze zachowując dawny stosunek do bożka, spożywają ofiary bałwochwalcze, kalając przez to słabe swe sumienie.",
      "Pokarm sam przez się nie ma znaczenia u Boga. Ani bowiem nam co przybywa, jeżeli jemy, ani też ubywa, jeżeli nie jemy.",
      "Baczcie jednakże, aby ta wolność wasza nie stała się zgorszeniem dla słabych.",
      "Bo gdyby kto ujrzał ciebie, należycie oświeconego, zasiadającego u stołu w świątyni pogańskiej, czyż świadomość owego, który jest słaby, nie skłoni go do pożywania pokarmów bożkom ofiarowanych?",
      "I przez to, żeś ty uświadomiony, zginie słaby brat twój, za którego umarł Chrystus.",
      "A tak grzesząc przeciw braciom i raniąc słabe ich sumienie, grzeszycie przeciw Chrystusowi.",
      "Jeśli przeto pokarm gorszy mego brata, nigdy nie będę pożywał mięsa, abym nie zgorszył brata mego."
    ],
    [
      "Czy nie jestem wolny? Nie jestemże Apostołem? Czyż Jezusa, Pana naszego, nie widziałem? A wy, czy nie jesteście dziełem moim w Panu?",
      "Jeśli dla innych nie jestem Apostołem, wszakże dla was jestem, bo wy jesteście pieczęcią apostolstwa mojego w Panu.",
      "Oto obrona moja wobec tych, którzy mię nagabują.",
      "Czyż nam nie wolno jeść i pić?",
      "Czyż nie mamy prawa prowadzić z sobą niewiasty, siostry, jak inni Apostołowie i bracia Pańscy, i Kefas?",
      "Czy tylko mnie i Barnabie nie wolno nié pracować?",
      "Kto kiedy żołnierską służbę pełni własnym kosztem? Kto sadzi winnicę, a owocu jej nie pożywa?",
      "Kto pasie trzodę, a mlekiem trzody się nie żywi?",
      "Czy mówię to tylko po ludzku? Czyż i Prawo tego nie powiada? Napisane jest przecież w Prawie Mojżeszowym: Nie będziesz związywał pyska wołowi młócącemu. Czy Bóg się troszczy o woły?",
      "Czy też tylko ze względu na nas to powiada? Dla nas bowiem jest napisane, że oracz winien orać w nadziei, a młócący młócić w nadziei, że będzie w plonach uczestniczył.",
      "Skorośmy wam dobra duchowe posiali, cóż wielkiego, gdybyśmy w żniwie waszych dóbr doczesnych mieli swój udział?",
      "Jeżeli inni mają udział we władzy waszej, dlaczego raczej nie my? Aleśmy z prawa tego nie korzystali, lecz znosimy wszystko, byle żadnej przeszkody nie stawiać Ewangelii Chrystusowej.",
      "Czyż nie wiecie, że ci, którzy święte obrzędy sprawują, ze świątyni się żywią, a którzy przy ołtarzu służą, z ołtarza otrzymują swą cząstkę?",
      "Tak i Pan postanowił, aby ci, którzy głoszą Ewangelię, z Ewangelii żyli.",
      "Ja jednak z żadnej z tych rzeczy nie korzystałem. A i tego nie piszę, aby mi się co dostało, bo wolę umrzeć, niż utracić to, co jest moją chlubą.",
      "Bo głoszenie Ewangelii nie jest mi powodem do chwały, zmusza mnie do tego konieczność, i biada mi, gdybym Ewangelii nie głosił.",
      "Jeśli bowiem czynię to z własnej woli, mam zapłatę, a jeśli zmuszony, to wypełniam zlecone mi szafarstwo.",
      "Jakaż jest więc nagroda moja? Oto ta, że głosząc Ewangelię, czynię to darmo, abym nie nadużywał prawa mego w Ewangelii.",
      "Będąc bowiem wolnym od wszystkiego, stałem się niewolnikiem wszystkich, abym ich więcej pozyskał.",
      "I stałem się jakby Żydem dla Żydów, abym Żydów pozyskał.",
      "Dla tych, którzy są pod Zakonem, jak bym i ja był pod Zakonem (chociaż pod Zakonem nie byłem), abym tych, którzy są pod Zakonem, pozyskał. Dla tych, którzy byli bez Zakonu [stałem się], jak bym był bez Zakonu (chociaż bez Zakonu Bożego nie byłem, alem był pod Zakonem Chrystusowym), abym pozyskał tych, którzy byli bez Zakonu.",
      "Dla słabych stałem się (jakoby) słabym, abym słabych pozyskał. Stałem się wszystkim dla wszystkich, aby wszystkich zbawić.",
      "A wszystko czynię dla Ewangelii, abym się stał jej uczestnikiem.",
      "Czyż nie wiecie, że z tych, którzy biegną w zawody, choć wszyscy biegną, jeden tylko otrzymuje nagrodę? Tak biegnijcie, abyście otrzymali.",
      "A każdy, kto staje do zawodów, od wszystkiego się powstrzymuje: oni, aby otrzymać wieniec znikomy, a my — trwały.",
      "Ja więc tak biegnę, nie jakby na oślep; tak walczę, nie jak bym wiatr uderzał,",
      "ale karcę moje ciało i do posłuchu przymuszam, abym nauczając innych, sam nie był odrzucony."
    ],
    [
      "Bo nie chcę, bracia, abyście nie mieli wiedzieć, że ojcowie nasi wszyscy byli pod obłokiem i że wszyscy przeszli przez morze.",
      "I wszyscy w Mojżeszu, obłoku i morzu byli ochrzczeni.",
      "I wszyscy pożywali ten sam pokarm duchowy,",
      "i wszyscy pili ten sam napój duchowy, bo pili z opoki duchowej, która im towarzyszyła, a opoką był Chrystus.",
      "Ale w większości z nich nie upodobał sobie Bóg, bo ciała ich zaścieliły pustynię.",
      "Zdarzenia te stały się wyobrażeniem dla nas, abyśmy nie pożądali złego, jak oni pożądali.",
      "I abyście się nie stali bałwochwalcami jak niektórzy z nich, jak napisane jest: Zasiadł lud, by jeść i pić, i powstawszy zaczęli się bawić.",
      "Nie dopuszczajmy się rozpusty, jak niektórzy z nich rozpusty się dopuścili, i legło ich dnia jednego dwadzieścia trzy tysiące.",
      "Nie kuśmy Pana, jak niektórzy z nich kusili, i poginęli od wężów.",
      "Ani nie narzekajcie, jak niektórzy z nich narzekali, i zginęli z ręki niszczyciela.",
      "A to wszystko działo się jako wyobrażenie rzeczy przyszłych i napisane jest ku przestrodze dla nas, którzy żyjemy w tych czasach ostatecznych.",
      "Przeto kto mniema, że stoi, niech uważa, aby nie upadł.",
      "Pokusa nachodząca was, nie jest nad wasze ludzkie siły, Bóg wszakże jest wierny i nie dopuści kusić was ponad wasze siły, ale razem z pokusą da też i wyjście, abyście ją przetrzymać mogli.",
      "Dlatego też, najmilsi moi, uciekajcie od bałwochwalstwa.",
      "Przemawiam jak do rozumnych, wy sami rozsądźcie, co mówię.",
      "Kielich błogosławieństwa, który błogosławimy, czyż nie jest uczestnictwem we krwi Chrystusowej? A chleb, który łamiemy, czyż nie jest uczestnictwem w ciele Chrystusowym?",
      "Bo wielu nas jest jednym chlebem i jednym ciałem; wszyscy bowiem jednego chleba uczestnikami jesteśmy.",
      "Patrzcie na Izraela według ciała; czy ci, którzy pożywają z ofiar, nie są uczestnikami ołtarza?",
      "Cóż więc? Czy mówię, żeby rzecz ofiarowana bożkom miała coś znaczyć? Albo, żeby bożek był czymś?",
      "Ale co poganie ofiarują, czartom ofiarują, a nie Bogu. A nie chcę, abyście byli wspólnikami czartów. Nie możecie pić kielicha Pańskiego i kielicha czartowskiego;",
      "nie możecie być uczestnikami stołu Pańskiego i stołu czartowskiego.",
      "Czyż mamy do gniewu pobudzać Pana? Czy jesteśmy mocniejsi od niego? Wszystko wolno, ale nie wszystko jest pożyteczne.",
      "Wszystko wolno, ale nie wszystko buduje.",
      "Niech nikt nie szuka własnej korzyści, lecz dobra bliźniego.",
      "Wszystko, co sprzedają w jatce, jedzcie, o nic nie pytając dla spokoju sumienia.",
      "Pańska bowiem jest ziemia i napełnienie jej.",
      "Jeżeli kto z pogan zaprasza was i zechcecie pójść, jedzcie wszystko, co wam podadzą, o nic nie pytając dla spokoju sumienia.",
      "A gdyby kto powiedział: „?? było złożone w ofierze”, nie jedzcie — ze względu na tego, który ostrzegł, i na spokój sumienia.",
      "A sumienia, powiadam, nie własnego, ale cudzego, czemuż bowiem cudze sumienie miałoby osądzać moją wolność?",
      "Jeżeli ja spożywam z dziękczynieniem, czemu mi urągać mają za to, za co ja dzięki czynię?",
      "Czy więc jecie, czy pijecie, czy co innego czynicie, wszystko na chwałę Bożą czyńcie.",
      "Nie dawajcie zgorszenia ani Żydom, ani Grekom, ani Kościołowi Bożemu,",
      "jak i ja wszystkim we wszystkim staram się dogodzić, nie szukając, co jest pożyteczne dla mnie, ale co dla wielu, aby byli zbawieni."
    ],
    [
      "Bądźcie naśladowcami moimi, tak jak ja Chrystusa.",
      "A chwalę was, bracia, że we wszystkim pamiętacie o mnie i trzymacie się moich pouczeń, jak wam podałem.",
      "A chcę, abyście wiedzieli, że głową każdego mężczyzny jest Chrystus, a głową niewiasty mężczyzna, głową zaś Chrystusa — Bóg.",
      "Każdy mężczyzna, który się modli albo prorokuje z nakrytą głową, hańbi głowę swoją.",
      "A każda niewiasta, która się modli albo prorokuje z głową odkrytą, hańbi głowę swoją, bo to jest to samo, jak gdyby była ogolona.",
      "Jeśli bowiem niewiasta nie nakrywa głowy, niech się ostrzyże, a skoro wstydzi się być ostrzyżoną lub ogoloną, niech się okrywa.",
      "Mężczyzna nie powinien swojej głowy nakrywać, gdyż jest wyobrażeniem i chwałą Boga, niewiasta zaś jest chwałą mężczyzny.",
      "Bo nie mężczyzna jest z niewiasty, ale niewiasta z mężczyzny.",
      "Mężczyzna bowiem nie był stworzony dla niewiasty, ale niewiasta dla mężczyzny.",
      "Dlatego niewiasta ma mieć na głowie znak poddania ze względu na aniołów.",
      "Wszelako ani mężczyzna bez niewiasty, ani niewiasta bez mężczyzny w Panu.",
      "Bo jak niewiasta jest z mężczyzny, tak mężczyzna przez niewiastę, a wszystko z Boga.",
      "Osądźcie sami, czy przystoi niewieście bez nakrycia modlić się do Boga.",
      "Czyż sama natura nie poucza was, że byłoby wstydem dla mężczyzny, gdyby zapuszczał włosy?",
      "Lecz gdy niewiasta włosy zapuszcza, służy to jej chwale, dlatego że włosy są jej na przykrycie dane.",
      "Ale gdyby ktoś miał ochotę spierać się (o to), to my nie mamy takiego obyczaju ani też kościoły Boże.",
      "A nakazując to, nie chwalę was, bo nie na lepsze, ale na gorsze się zbieracie.",
      "Przede wszystkim więc słyszę, że gdy się zbieracie w kościele, prowadzicie między sobą spory, i po części wierzę temu.",
      "Bo i rozdwojenia wśród was być muszą, aby się okazało, którzy spośród was są wypróbowani.",
      "Gdy się więc wespół schodzicie, nie jest to już pozywanie Wieczerzy Pańskiej.",
      "Każdy bowiem swoją wieczerzę już uprzednio spożywa, i tak jeden jest głodny, a drugi nietrzeźwy.",
      "Czyż domów nie macie do jedzenia i picia? A może okazujecie wzgardę Kościołowi Bożemu i upokarzacie tych, którzy nic nie mają? Cóż wam powiem? Czy pochwalę was? Za to nie chwalę.",
      "Ja bowiem otrzymałem od Pana, co też wam podałem, że Pan Jezus tej nocy, w której był wydany, wziął chleb,",
      "i dzięki uczyniwszy, łamał i, rzekł: To jest ciało moje za was (wydane): to czyńcie na moją pamiątkę.",
      "Także i kielich, po wieczerzy, mówiąc: Ten kielich jest nowym testamentem we krwi mojej. To czyńcie, ilekroć pić będziecie, na pamiątkę moją.",
      "Ilekroć bowiem ten chleb pożywać, a kielich pić będziecie, śmierć Pańską zwiastujecie, aż on sam przybędzie.",
      "Tak więc, ktokolwiek by pożywał ten chleb albo pił kielich Pański niegodnie, winien będzie ciała i krwi Pańskiej.",
      "Niechże więc doświadcza człowiek samego siebie, a tak niech pożywa chleba tego i z kielicha pije.",
      "Bo kto pożywa i pije nie bacząc na ciało Pańskie, potępienie dla siebie pożywa i pije.",
      "Dlatego między wami wielu chorych i słabych i wielu pomarło.",
      "Gdybyśmy zaś sami siebie badali, nie bylibyśmy sądzeni.",
      "Lecz gdy jesteśmy sądzeni, karanie odbieramy od Pana, abyśmy wraz ze światem potępieni nie byli.",
      "Przeto, bracia moi, kiedy się zbieracie na ucztę, czekajcie jedni na drugich.",
      "Jeśli kto głodny, niech je w domu, abyście się na potępienie nie schodzili. A inne rzeczy zarządzę, gdy przybędę."
    ],
    [
      "A co do darów duchowych, nie chcę zostawiać was, bracia, w nieświadomości.",
      "Wiecie, że gdy byliście poganami, prowadzono was przed niemych bożków; i szliście.",
      "Przeto oznajmiam wam, że nikt, kto przemawia w Duchu Bożym, nie złorzeczy Jezusowi. I nikt nie może powiedzieć „Pan Jezus”, jak tylko w Duchu Świętym.",
      "Są różne dary łaski, lecz ten sam Duch.",
      "I różne są rodzaje posług, lecz ten sam Pan.",
      "I różne są rodzaje działania, lecz tenże Bóg, który sprawia wszystko we wszystkich.",
      "A w każdym objawia się Duch dla (ogólnego) pożytku.",
      "I tak jednemu dostaje się przez Ducha mowa mądrości, a innemu mowa umiejętności według tegoż Ducha.",
      "Jednemu wiara w tymże Duchu, a innemu łaska uzdrawiania w tymże Duchu.",
      "Jednemu dar czynienia cudów, drugiemu proroctwo, innemu rozpoznawanie duchów, innemu rozmaitość języków lub umiejętność ich tłumaczenia.",
      "A wszystko to sprawia jeden i ten sam Duch, udzielając każdemu z osobna, jak chce.",
      "Albowiem jak jedno jest ciało, a członków ma wiele, i wszystkie członki ciała, chociaż jest ich wiele, są przecież jednym ciałem, tak i Chrystus.",
      "Gdyż w jednym Duchu wszyscy ochrzczeni byliśmy w jedno ciało, czy to Żydzi, czy Grecy, niewolnicy czy wolni: i wszyscy jednym Duchem zostaliśmy przepojeni.",
      "Bo i ciało nie jest jednym członkiem, lecz składa się z wielu.",
      "Gdyby tak noga powiedziała: Ponieważ nie jestem ręką, nie należę do ciała, czy dlatego do ciała nie należy?",
      "A jeżeliby tak ucho rzekło: Ponieważ nie jestem okiem, nie należę do ciała, czy dlatego do ciała nie należy?",
      "Gdyby całe ciało było okiem, gdzież słuch? A gdyby całe było słuchem, gdzież powonienie?",
      "Ale Bóg każdy członek pomieścił w ciele, tak jak chciał.",
      "I gdyby wszystkie były jednym członkiem, gdzież byłoby ciało?",
      "A teraz wprawdzie wiele jest członków, ale ciało jedno.",
      "I nie może oko powiedzieć ręce: Nie potrzeba mi ciebie; albo znowu głowa nogom: Nie jesteście mi potrzebne.",
      "Owszem, te członki ciała, które zdają się być słabsze, są bardziej potrzebne,",
      "a członki ciała, które uważamy za mniej szlachetne, tym większym otaczamy szacunkiem. I większą troskę o przyzwoitość okazujemy w stosunku do tych, co uchodzą w nas za wstydliwe,",
      "bo które nie są wstydliwe, nie potrzebują tego. Lecz i Bóg ciało tak urządził, że przydał czci tym członkom, którym jej niedostawało,",
      "aby nie było rozdwojenia w ciele, i aby członki w równej mierze troszczyły się jedne o drugie.",
      "A jeśli cierpi jeden członek, wszystkie członki z nim cierpią, i jeśli jeden członek czci doznaje, wszystkie członki się z nim radują.",
      "Wy jesteście ciałem Chrystusowym i jego członkami, każdy jakąś cząstką.",
      "A niektórych ustanowił Bóg w Kościele: najpierw Apostołów, potem Proroków, po trzecie Nauczycieli, innym dał moc (czynienia cudów), jeszcze innym dary uzdrawiania, posługiwania, rządzenia, władania językami.",
      "Czy wszyscy są Apostołami? Czy wszyscy Prorokami?",
      "Czy wszyscy Nauczycielami? Czy wszyscy mają niezwykłą moc? Czy wszyscy mają dar uzdrawiania? Czy wszyscy władają językami? Czy wszyscy tłumaczą?",
      "Ale wy ubiegajcie się o wyższe dary. Ja zaś wskażę wam drogę najdoskonalszą ze wszystkich."
    ],
    [
      "Gdybym mówił językami ludzi i aniołów, a miłości bym nie miał, byłbym jako miedź dźwięcząca albo cymbał brzmiący.",
      "i gdybym miał dar proroctwa, znał wszystkie tajemnice i posiadł wszelką wiedzę, i miał całkowitą wiarę, taką, iżbym przenosił góry, a miłości bym nie miał, niczym jestem.",
      "I gdybym na żywienie ubogich rozdał całą majętność swoją, a ciało moje wydał na spalenie, a miłości bym nie miał, nic mi nie pomoże.",
      "Miłość cierpliwa jest, łaskawa jest. Miłość nie zazdrości, nie działa lekkomyślnie, nie nadyma się,",
      "nie postępuje zdrożnie, nie szuka swego, nie wpada w gniew, nie pamięta urazy,",
      "nie cieszy się z niesprawiedliwości, ale współweseli się z prawdy.",
      "Wszystko przebacza, wszystkiemu wierzy, we wszystkim pokłada nadzieję, wszystko znosi",
      "Miłość nigdy nie ustaje, chociaż proroctwa się skończą, choć zniknie dar języków, choć przeminie wiedza.",
      "Bo niedokładnie poznajemy i w części tylko prorokujemy.",
      "Ale kiedy nadejdzie to, co doskonałe, ustanie to, co częściowe.",
      "Gdy byłem dziecięciem, mówiłem jak dziecię, rozumiałem jak dziecię, myślałem jak dziecię. Lecz gdym stał się mężem, wyzbyłem się tego, co dziecięce.",
      "Teraz widzimy niejasno, jak w zwierciadle, lecz później — twarzą w twarz. Teraz poznaję częściowo, lecz później poznam tak, jak i ja jestem poznany.",
      "Teraz tedy pozostaje wiara, nadzieja i miłość: te trzy, a z nich największa jest miłość."
    ],
    [
      "Starajcie się o miłość, ubiegajcie się o dary Ducha, a najbardziej o dar proroctwa.",
      "Albowiem kto mówi językiem, nie ludziom mówi, ale Bogu. Nikt go bowiem nie pojmuje, a on mocą Ducha rzeczy tajemne wygłasza.",
      "A kto prorokuje, przemawia do ludzi dla ich zbudowania, napomnienia, pocieszenia.",
      "Kto mówi językiem, samego siebie buduje, ale kto prorokuje, buduje Kościół Boży.",
      "Chciałbym, abyście wszyscy mówili językami, lecz jeszcze bardziej, abyście prorokowali. Bo większy jest ten, kto prorokuje, niż ten, kto mówi językami, chyba żeby jednocześnie tłumaczył, aby Kościół tym się budował.",
      "A teraz, bracia, kiedy do was przybędę, a będę mówił językami, jakąż z tego odniesiecie korzyść, jeśli do was nie przemówię albo z objawienia, albo z umiejętności, albo z proroctwa, albo z nauki?",
      "Bo przecież nawet przedmioty martwe wydające dźwięk, jak flet czy cytra, gdyby nie wydawały tonów wyraźnych, skądże będzie wiadome, co się nuci na flecie albo na cytrze?",
      "Albo też, gdyby surma bojowa brzmiała głosem niepewnym, któż na wojnę gotować się będzie?",
      "Tak i wy, jeśli językiem w zrozumiały sposób nie przemówicie, jakże kto zrozumie, co się mówi? Na wiatr mówić będziecie.",
      "Wszakże tyle jest na świecie rozmaitych języków, a nie masz żadnego bez słów.",
      "Jeśli więc nie będę wiedział, co znaczy słowo, dla tego, który mówi, będę barbarzyńcą, i ten, co mówi, będzie dla mnie barbarzyńcą.",
      "Tak i wy, skoro ubiegacie się o dary Ducha, starajcie się posiąść w pełni te, które służą zbudowaniu Kościoła.",
      "I dlatego kto mówi językiem, niechaj się modli, aby to mógł tłumaczyć.",
      "Bo jeśli modlę się językiem, duch mój się modli, lecz rozum mój pozostaje bez pożytku.",
      "Cóż tedy? Modlić się będę duchem, modlić się będę i rozumem, będę śpiewał duchem, będę śpiewał i rozumem.",
      "Zresztą, jeśli wygłaszasz błogosławieństwa w duchu, jakże będący przy tym prostaczek powie „Amen” na twoje błogosławieństwo? Wszak nie wie, co mówisz.",
      "Dziękczynienie swoje wprawdzie czynisz dobrze, ale drugi się nie buduje.",
      "Dzięki czynię Bogu mojemu, że mówię językami więcej od was wszystkich.",
      "Ale w kościele wolę powiedzieć pięć słów rozumem swoim, abym i innych nauczył, niż słów dziesięć tysięcy językiem (niezrozumiałym).",
      "Bracia, nie stawajcie się dziećmi w pojmowaniu, ale w złości bądźcie niemowlętami, a umysłem bądźcie doskonałymi.",
      "W Zakonie napisane jest: Będę mówił do ludu tego za pośrednictwem ludzi obcojęzycznych i obcymi usty, a i tak mię nie usłuchają, mówi Pan.",
      "Przeto języki nie są znakiem dla wiernych, ale dla pogan, a proroctwa nie dla pogan, ale dla wiernych.",
      "Jeśli się więc zgromadzi społem cały kościół i wszyscy mówią (różnymi) językami, a wejdą jacyś prostaczkowie lub poganie, czyż; nie powiedzą, żeście oszaleli?",
      "Lecz jeżeli wszyscy prorokują, a wejdzie jakiś poganin lub prostaczek, wszyscy poczną go przekonywać i osądzać,",
      "ujawniając skrytości serca jego, aż on, upadłszy na twarz, złoży pokłon Bogu i wyzna, że prawdziwie Bóg jest w was.",
      "cóż więc, bracia? Gdy się schodzicie, każdy z was wnosi albo dar wygłaszania hymnów, albo dar nauki, dar objawienia, dar języków lub dar ich tłumaczenia: wszystko niech będzie dla zbudowania.",
      "Jeśli kto mówi językiem, to niech mówi dwóch lub co najwyżej trzech, i to kolejno, a jeden niech tłumaczy.",
      "A gdyby tłumacza nie było, niech milczy w kościele, a niech do siebie samego mówi i do Boga.",
      "A prorocy niech mówią dwaj albo trzej, inni niech roztrząsają.",
      "I gdyby któremu z siedzących zostało coś objawione, pierwszy niech zamilknie.",
      "Możecie bowiem wszyscy po jednemu prorokować, aby wszystkich pouczyć i wszystkim dać napomnienie.",
      "A siły ducha proroczego są w mocy proroków.",
      "Bóg bowiem nie jest Bogiem waśni, lecz pokoju. Jak we wszystkich kościołach świętych —",
      "niewiasty niech w Kościele milczą, bo nie dozwala się im mówić, ale mają być poddane, jak i Zakon mówi.",
      "A jeśli się czego chcą nauczyć, w domu niech mężów swoich pytają. Bo nie godzi się niewieście mówić w Kościele.",
      "Czy od was wyszło słowo. Boże? Albo czy tylko do was dotarło?",
      "Jeżeli ktoś uważa się za proroka albo za kogoś posiadającego dary duchowe, niech wie, że to, co do was piszę, jest nakazem Pańskim.",
      "Lecz jeżeli ktoś tego nie uzna, i sam nie będzie uznany.",
      "Przeto, bracia, ubiegajcie się o dar proroctwa i nie wzbraniajcie mówić językami.",
      "A wszystko niech się dzieje z godnością i w należytym porządku."
    ],
    [
      "Przypominam wam, bracia, Ewangelię, którą wam głosiłem, którąście przyjęli i w której trwacie.",
      "Przez nią też i zbawieni będziecie, jeżeli ją zachowacie taką, jaką wam głosiłem: chyba żeście lekkomyślnie uwierzyli.",
      "Bo najpierw podałem wam, com też otrzymał, że Chrystus umarł za grzechy nasze według Pisma",
      "i że był pogrzebany, i że zmartwychwstał trzeciego dnia według Pisma,",
      "że ukazał się Kefasowi, a potem Dwunastu.",
      "Potem widziało go jednocześnie więcej niż pięciuset braci, z których wielu żyje dotychczas, a niektórzy pomarli.",
      "Potem ukazał się Jakubowi, potem wszystkim Apostołom.",
      "A w końcu po wszystkich, niby poronionemu płodowi, ukazał się i mnie.",
      "Bom ja najmniejszy z Apostołów, niegodny zwać się Apostołem, jako że prześladowałem Kościół Boży.",
      "A z łaski Bożej jestem tym, czym jestem, i łaska jego na próżno nie była mi dana, alem więcej od nich wszystkich pracował: wszakże nie ja, tylko łaska Boża ze mną.",
      "Ale czy ja, czy oni: to samo głosimy, i w to samo uwierzyliście.",
      "Skoro więc głosi się o Chrystusie, że zmartwychwstał, jakże niektórzy z was mogą mówić, że nie masz zmartwychwstania?",
      "Jeśli bowiem nie ma zmartwychwstania, to i Chrystus nie zmartwychwstał.",
      "A jeżeli Chrystus nie zmartwychwstał, daremne jest więc nauczanie nasze, daremna jest i wiara wasza.",
      "Okazuje się bowiem, żeśmy fałszywymi świadkami Boga, ponieważ przeciw Bogu świadczyliśmy, że wskrzesił Chrystusa, którego nie wskrzesił, skoro umarli nie powstają z martwych.",
      "Bo jeżeli umarli nie powstają, nie powstał też i Chrystus.",
      "A jeśli Chrystus nie zmartwychwstał, daremna jest wiara nasza, dotąd bowiem trwacie w grzechach waszych.",
      "Więc i ci, którzy posnęli w Chrystusie, poginęli.",
      "Jeśli tylko w tym życiu pokładamy nadzieję w Chrystusie, jesteśmy nędzniejsi niż wszyscy ludzie.",
      "A jednak Chrystus zmartwychwstał, jako pierwociny tych, którzy posnęli,",
      "bo jak przez człowieka śmierć, tak też przez człowieka zmartwychwstanie.",
      "I jak w Adamie wszyscy umierają, tak też w Chrystusie wszyscy będą ożywieni.",
      "A każdy w swym porządku: przede wszystkim Chrystus, potem Ci, którzy są Chrystusowi, w czasie przyjścia jego.",
      "Wreszcie nastąpi koniec: gdy odda królestwo Bogu i Ojcu, zniszczywszy wszelkie panowanie i władzę, i moc.",
      "Bo trzeba, by on panował, dopóki nie rzuci wszystkich swoich nieprzyjaciół pod stopy swoje.",
      "A ostatnim wrogiem, który będzie zniszczony, jest śmierć: wszystko bowiem rzucił pod stopy jego. A gdy mówi:",
      "wszystko mu jest poddane, bez wątpienia z wyjątkiem tego, który mu poddał wszystko.",
      "I gdy już wszystko poddane mu będzie, wtedy i Syn podlegać będzie temu, który poddał mu wszystko, aby Bóg był wszystkim we wszystkich.",
      "Bo inaczej cóż czynią ci, którzy przyjmują chrzest za umarłych? Jeśli umarli w ogóle nie zmartwychwstają, po cóż za nich chrzest przyjmują?",
      "Po cóż i my każdej chwili wystawiamy się na niebezpieczeństwo?",
      "Codziennie umieram, jak prawdą jest, że wy jesteście moją chlubą w Chrystusie Jezusie, Panu naszym.",
      "Jeślim ja dla ludzkich celów walczył ze zwierzętami w Efezie, na cóż mi się to przyda? Jeśli umarli nie zmartwychwstają, to jedzmy i pijmy, bo jutro pomrzemy.",
      "Nie dajcie się zwodzić: złe towarzystwo psuje dobre obyczaje.",
      "Ocknijcie się dla sprawiedliwości, a nie grzeszcie, bo niektórzy z was nie znają Boga. Dla zawstydzenia waszego to mówię.",
      "Ale powie ktoś: Jakże zmartwychwstają umarli? Albo w jakim ukażą się ciele?",
      "Niemądry! To, co zasiewasz, nie nabierze życia, zanim wpierw nie umrze.",
      "I to, co zasiewasz, nie jest ciałem, które ma się stać, ale samym ziarnem, na przykład pszenicznym lub jakimś innym.",
      "A Bóg mu daje ciało, jak chce: każdemu nasieniu własne ciało.",
      "Nie wszystkie ciała są jednakowe, ale inne jest u ludzi, inne u zwierząt, inne u ptaków, a inne u ryb.",
      "Są też ciała niebieskie i ciała ziemskie, lecz inna jest jasność niebieskich, a inna ziemskich.",
      "Inna jest jasność słońca, inna księżyca, a jeszcze inna jasność gwiazd. Bo gwiazda od gwiazdy różni się jasnością.",
      "Tak też jest ze zmartwychwstaniem ciała. Wsiewa się skazitelne, powstanie nieskazitelne,",
      "wsiewa się w pogardzie, a powstanie w chwale. Wsiewa się w słabości, a powstanie w mocy,",
      "wsiewa się ciało zmysłowe, a powstanie ciało duchowe. Bo jeśli jest ciało zmysłowe, jest i duchowe.",
      "Tak też napisane jest: Stał się pierwszy człowiek Adam istotą żyjącą, a Adam ostatni — duchem ożywiającym.",
      "Nie duchowe jednak jest pierwsze, lecz najpierw zmysłowe, a potem dopiero duchowe.",
      "Pierwszy człowiek z ziemi — ziemski jest, a drugi człowiek — z nieba.",
      "Jaki ziemski, tacy i ziemscy, a jaki niebieski, tacy i niebiescy.",
      "Przeto jakośmy nosili obraz ziemskiego, tak nośmy i obraz niebieskiego.",
      "A to powiadam, bracia, że ciało i krew nie mogą odziedziczyć królestwa Bożego ani też skazitelność nie odziedziczy nieskazitelności.",
      "Oto wam ujawniam tajemnicę: nie pomrzemy wszyscy, ale wszyscy odmienieni będziemy,",
      "nagle, w oka mgnieniu, na odgłos trąby ostatecznej; albowiem zabrzmi trąba i umarli powstaną nieskażeni, a my będziemy przemienieni.",
      "Bo to, co skazitelne, musi przyoblec się w nieskazitelność,;! to, co śmiertelne, przyoblec się w nieśmiertelność.",
      "A kiedy to, co skazitelne, przyoblecze się w nieskazitelność, a to, co śmiertelne, przyoblecze się w nieśmiertelność, wówczas wypełni się słowo, które jest napisane: Zwycięstwo pochłonęło śmierć.",
      "Gdzież jest zwycięstwo twe, o śmierci? Gdzie jest, o śmierci, oścień twój?",
      "A ościeniem śmierci jest grzech, siłą zaś grzechu jest Zakon.",
      "A Bogu dzięki, że nam daje zwycięstwo przez Pana naszego, Jezusa Chrystusa.",
      "Przeto, bracia moi najmilsi, bądźcie wytrwali i niewzruszeni, wyróżniający się zawsze w pracy Pańskiej, a wiedzcie, że trud wasz nie jest daremny w Panu."
    ],
    [
      "A co do składek, które się zbiera na świętych, uczyńcie i wy, tak jak zarządziłem w kościołach Galacji.",
      "Pierwszego dnia w tygodniu każdy z was niech odłoży i zachowa, co uzna za stosowne, aby nie zbierano wtedy, gdy przybędę.",
      "A gdy będę u was, poślę do Jerozolimy z listami tych, których uznacie za godnych, aby dar wasz odnieśli.",
      "A jeżeli wypadnie, abym i ja tam się udał, to pójdą ze mną.",
      "A do was przybędę, kiedy zwiedzę Macedonię, bo przez Macedonię będę przechodził.",
      "I być może, że u was pozostanę, albo nawet i przezimuję, abyście mnie odprowadzili, dokądkolwiek wyruszę.",
      "Nie chciałbym bowiem widzieć was tylko mimochodem, bo mam nadzieję, że jakiś czas będę mógł u was pozostać, jeśli Pan pozwoli.",
      "A w Efezie pozostanę aż do Pięćdziesiątnicy.",
      "Wrota bowiem otwarły się przede mną szeroko i owocnie, a przeciwników jest wielu.",
      "A gdyby przybył Tymoteusz, baczcie, żeby bez lęku wśród was pozostawał: bo pracę Pańską wykonywa jako i ja.",
      "Niechże go więc nikt nie lekceważy, ale odprowadźcie go w pokoju, aby do mnie wrócił: bo czekam na niego z braćmi.",
      "A co do brata Apollosa (to donoszę wam), żem go bardzo prosił, aby udał się do was z braćmi, lecz w żaden sposób nie chciał teraz iść, natomiast przybędzie, gdy tylko będzie miał sposobność.",
      "Czuwajcie, trwajcie mocno przy wierze, postępujcie mężnie i wzmacniajcie się,",
      "a wszystko niech się u was dzieje w miłości.",
      "A proszę was, bracia, znacie dom Stefanasa, że jest pierwociną Achai oraz że oddał się na posługę świętym.",
      "Bądźcie przeto i wy ulegli takim ludziom oraz każdemu, ktokolwiek pomaga i pracuje.",
      "A raduję się obecnością Stefanasa, Fortunata i Achaika, bo zastąpili mi nieobecność waszą:",
      "pokrzepili bowiem ducha mojego i waszego. Poznajcież więc, jakimi oni są.",
      "Pozdrawiają was kościoły Azji. Pozdrawiają was serdecznie Akwila i Pryscylla wraz z kościołem w ich domu.",
      "Pozdrawiają was wszyscy bracia. Pozdrówcie jedni drugich pocałunkiem świętym.",
      "Pozdrowienie ręką moją, Pawłowa.",
      "Jeśli kto nie miłuje Pana, niech będzie przeklęty. Maran Atha.",
      "Łaska Pana Jezusa niech będzie z wami.",
      "Miłość moja z wami wszystkimi w Chrystusie Jezusie."
    ]
  ],
  [
    [
      "Paweł, z woli Bożej Apostoł Chrystusa Jezusa, i Tymoteusz brat, do kościoła Bożego w Koryncie wraz ze wszystkimi świętymi, którzy są w całej Achai.",
      "Łaska wam i pokój od Boga, Ojca naszego, i Pana Jezusa Chrystusa.",
      "Błogosławiony Bóg i Ojciec Pana naszego Jezusa Chrystusa, Ojciec miłosierdzia i Bóg wszelkiej pociechy,",
      "który nas pociesza w każdym utrapieniu naszym, abyśmy i my pocieszać mogli tą pociechą, której sami doznajemy od Boga, tych, którzy znajdują się w jakiejkolwiek udręce.",
      "Bo tak jak liczne są w nas cierpienia Chrystusowe, tak też przez Chrystusa obfita jest pociecha nasza.",
      "Jeżeli doznajemy utrapień, to dla waszej pociechy i zbawienia, jeśli się radujemy, to i dla waszego pocieszenia, dzięki któremu wytrwale znosicie te same cierpienia, jakie są i naszym udziałem.",
      "nadzieja nasza o was jest mocna, bo wiemy, że jak jesteście uczestnikami utrapienia, tak też będziecie uczestnikami pociechy.",
      "Nie chcemy bowiem, bracia, abyście nie wiedzieli o utrapieniu naszym, jakie nas spotkało w Azji; jak ponad wszelką miarę i ponad siły udręczeni byliśmy, tak że już nawet zwątpiliśmy w ocalenie życia.",
      "Aleśmy w samych sobie znaleźli odpowiedź na śmierć, aby nie na sobie polegać, lecz na Bogu, który wskrzesza umarłych,",
      "który wybawił nas i wybawia od nieuchronnej śmierci. W nim też pokładamy nadzieję, że i nadal wybawiać nas będzie",
      "z waszą pomocą w modlitwie za nas, aby za dar otrzymany dla wielu, wielu też za nas dzięki czyniło.",
      "Chlubą naszą jest świadectwo naszego sumienia, żeśmy w prostocie i szczerości Bożej, i nie w mądrości cielesnej, ale w łasce Bożej postępowali na tym świecie, a zwłaszcza wśród was.",
      "Bo nic innego nie piszemy wam jak tylko to, co czytacie i o czym dobrze wiecie. A mam nadzieję, że i w pełni zrozumiecie,",
      "jak już po części jesteście przekonani, że jesteśmy chlubą waszą, tak jak wy naszą w dzień Pana naszego Jezusa.",
      "W tej nadziei zamierzałem wpierw przybyć do was, abyście drugą łaskę otrzymali.",
      "I od was wyruszyć do Macedonii, i znowu z Macedonii wrócić do was, abyście mi towarzyszyli do Judei.",
      "Gdy więc tak zamierzałem, czym postępował lekkomyślnie? Albo czy to, co zamierzam, według ciała zamierzam, aby u mnie było i „tak” i „nie”?",
      "Ależ świadkiem jest Bóg, że w mowie naszej do was nie ma „tak” i „nie”.",
      "Albowiem Syn Boży, Jezus Chrystus, który przez nas, to jest przeze mnie, Sylwana i Tymoteusza, był wam głoszony, nie był „tak” i „nie”, ale w nim było tylko „tak”.",
      "Bo ile tylko jest obietnic Bożych, wszystkie się w nim stały „tak”, dlatego też przez niego należy się Bogu „Amen” ku chwale (Bożej) dzięki nam.",
      "A tym, co nas utwierdza z wami w Chrystusie i który nas namaścił, jest Bóg.",
      "On też wycisnął na nas pieczęć i dał zadatek Ducha w serca nasze.",
      "Ja tedy Boga wzywam jako świadka (wobec) duszy mojej, że aby was oszczędzić, nie przybyłem ponownie do Koryntu.",
      "Nie jakobyśmy chcieli panować nad wiarą waszą, ale żeśmy przyczynili się do wesela waszego: wiarą bowiem stoicie."
    ],
    [
      "A postanowiłem to samemu sobie, aby po raz drugi nie przybywać do was w zasmuceniu.",
      "Bo gdy ja was zasmucam, któż mnie rozweseli, jeżeli nie ten, którego smucę?",
      "A to wam napisałem, abym kiedy przybędę, nie doznał smutku od tych, od których raczej powinienem doznać radości: mam nadzieję, co do was wszystkich, że radość moja jest was wszystkich radością.",
      "A pisałem do was w wielkim utrapieniu i ucisku serca, wśród wielu łez, nie aby was zasmucić, ale byście poznali, jak wielką miłość mam ku wam.",
      "Jeśli jednak stał się ktoś przyczyną smutku, nie mnie zasmucił, ale po części — aby (go) zbytnio nie obwiniać — i was wszystkich.",
      "Niech mu wystarczy to upomnienie, jakie otrzymał od wielu,",
      "tak że raczej powinniście mu darować i pocieszyć go, aby się nie pogrążył w smutku bez miary.",
      "Dlatego proszę was, abyście rozstrzygnęli jego sprawę kierując się miłością.",
      "To sprawiło, że napisałem do was, aby was doświadczyć, czy we wszystkim posłuszni jesteście.",
      "A jeśli komu cokolwiek wybaczyliście, wybaczam i ja, albowiem i ja, jeślim komu cokolwiek darował, to darowałem dla was w obliczu Chrystusa:",
      "ażeby szatan nie zdobył nad nami przewagi, bo znane nam są jego zamysły.",
      "A gdym przybył do Troady dla głoszenia Ewangelii Chrystusowej, chociaż wrota otwarły się przede mną w Panu,",
      "nie miałem spokoju dla mego ducha, dlatego żem nie zastał Tytusa, brata mojego. Pożegnawszy się więc z nimi, wyruszyłem do Macedonii.",
      "A dzięki niech będą Bogu, który daje nam zawsze zwycięstwo w Chrystusie i woń poznania siebie wszędzie przez nas objawia,",
      "bo jesteśmy Bogu miłą wonią Chrystusową wśród tych, którzy dostępują zbawienia, i tych, którzy giną.",
      "Dla jednych wprawdzie wonią śmierci — na śmierć, a dla drugich wonią życia — na życie. A do tego któż jest sposobny?",
      "Bo nie jesteśmy fałszerzami słowa Bożego, jak wielu innych, ale w szczerości, jak z Boga i przed Bogiem mówimy w Chrystusie."
    ],
    [
      "Czy poczynamy znowu zalecać samych siebie? Albo czy potrzebujemy (jak niektórzy) listów polecających do was lub od was?",
      "Listem naszym jesteście wy sami, i to napisanym na sercach naszych, a znanym i czytanym przez wszystkich ludzi.",
      "Jawną jest rzeczą, że jesteście listem Chrystusowym przez naszą posługę, a napisanym nie atramentem, lecz Duchem Boga żywego: nie na tablicach kamiennych, ale na żywych tablicach serca.",
      "Taką ufność ku Bogu mamy przez Chrystusa.",
      "Nie jakobyśmy byli zdolni pomyśleć co sami z siebie, jako z siebie, ale zdolność nasza jest z Boga.",
      "On też uzdolnił nas, abyśmy się stali sługami nowego Przymierza, nie litery, ale Ducha: bo litera zabija, a Duch ożywia.",
      "A jeśli posługa śmierci, wyryta literami na kamieniach, była w takiej chwale, że synowie Izraela nie mogli patrzeć na twarz Mojżeszową z powodu jasności jego oblicza, która zniknąć miała,",
      "jeszcze bardziej będzie w chwale posługa Ducha.",
      "Albowiem jeśli chwałą jest posługa potępienia, daleko bardziej będzie w chwałę obfitować posługa sprawiedliwości.",
      "Bowiem co tam jaśniało chwałą, nie było jeszcze uwielbione w porównaniu z tą chwałą najwyższą.",
      "Bo jeśli to, co niknie, jest w chwale, daleko bardziej jest w chwale to, co trwa.",
      "Mając tedy taką nadzieję, śmiało sobie poczynamy,",
      "a nie jak Mojżesz, który zasłaniał swe oblicze, aby synowie Izraela nie patrzyli na kres tego, co miało przeminąć.",
      "Ale stępiały ich umysły. I aż po dzień dzisiejszy ta sama zasłona przy czytaniu Starego Testamentu pozostała nie odkryta (bo się ona odsłania w Chrystusie),",
      "i aż po dzień dzisiejszy przy czytaniu Mojżesza zasłona ta spoczywa na ich sercu.",
      "Ale gdy serce ich nawróci się do Pana, zasłona będzie zdjęta.",
      "A Pan jest Duchem, i gdzie Duch Pański, tam wolność.",
      "A my wszyscy z odkrytą twarzą patrzymy, niby w zwierciadle, na chwałę Pańską i przemieniamy się w tenże obraz, z jasności w jasność jakby od Pana (który jest) Duchem."
    ],
    [
      "Dlatego mając ten urząd posługi z okazanego nam miłosierdzia, nie ustajemy w pracy,",
      "ale odrzucamy skrytą nieprzystojność nie postępując przebiegłe ani też nie fałszując słowa Bożego, lecz okazaniem prawdy zalecając samych siebie przed Bogiem sumieniu wszystkich ludzi.",
      "A jeżeli nawet Ewangelia nasza jest zakryta, zakryta jest dla tych, którzy idą na zgubę:",
      "mianowicie dla niewiernych, którym bóg tego świata zaślepił umysł, aby nie zajaśniał dla nich blask dobrej nowiny o chwale Chrystusa, będącego obrazem Boga.",
      "Bo głosimy nie samych siebie, ale Chrystusa Jezusa Pana, a siebie uważamy za sługi wasze przez Jezusa.",
      "Bóg bowiem, który rozkazał, aby z ciemności zabłysła światłość, sam oświecił serca nasze, abyśmy zajaśnieli blaskiem poznania jasności Bożej w obliczu Chrystusa (Jezusa).",
      "A skarb ten mamy w naczyniach glinianych, aby ta najwyższa moc była od Boga, a nie z nas.",
      "We wszystkim ucisk cierpimy, lecz nie upadamy na duchu, jesteśmy w biedzie, lecz nie rozpaczamy,",
      "znosimy prześladowanie, lecz nie jesteśmy opuszczeni, rzucają nas o ziemię, lecz nie giniemy.",
      "Zawsze umartwienie Jezusa w ciele naszym nosimy, aby i życie Jezusowe przejawiało się w ciałach naszych.",
      "Bo my, którzy żyjemy, wciąż wydawani jesteśmy na śmierć dla Jezusa, aby i życie Jezusa przejawiło się w naszym śmiertelnym ciele.",
      "Tak więc w nas dzieło swe sprawuje śmierć, a w was życie.",
      "A że mamy tego samego ducha wiary, jak napisane jest: Uwierzyłem i dlatego przemówiłem, wierzymy i my i dlatego mówimy,",
      "przeświadczeni, że ten, który wzbudził Pana Jezusa z martwych, wzbudzi i nas z Jezusem i razem z wami przed sobą stawi.",
      "Wszystko bowiem dla was, ażeby łaska obfitując przez dziękczynienie wielu, tym więcej chwale Bożej służyła.",
      "Dlatego nie ustajemy w pracy. I chociaż niszczeje w nas człowiek zewnętrzny, jednak ten, który wewnątrz jest, odnawia się z dniem każdym.",
      "Dzisiejsze bowiem utrapienie nasze, lekkie i przemijające, sprawuje w nas chwałę wiekuistą wagi niezmiernej.",
      "Jesteśmy bowiem zapatrzeni nie w to, co widzialne, lecz w to, co niewidzialne: to bowiem, co widzimy, doczesne jest, a czego nie widzimy — wieczne."
    ],
    [
      "Wiemy bowiem, że gdy przybytek tego ziemskiego domu naszego się rozsypie, mamy przybytek od Boga, dom, nie rękoma budowany, ale wiekuisty w niebiesiech.",
      "Bo w obecnym wzdychamy, pragnąc, abyśmy byli przyobleczeni w mieszkanie nasze, które jest z nieba,",
      "jeśli tylko przyobleczeni, a nie nadzy znalezieni będziemy.",
      "Póki bowiem przebywamy w tym przybytku, utrapieni wzdychamy, bo nie chcemy, aby go z nas zwleczono, ale żebyśmy zostali przyobleczeni w nowy, aby to, co śmiertelne, wchłonięte było przez życie.",
      "A tym, który nas do tego uzdolnił, jest Bóg, który nam dał zadatek Ducha.",
      "Zawsze przeto pełni jesteśmy nadziei, wiedząc, że póki przebywamy w ciele, tułamy się daleko od Pana",
      "(bo chodzimy w wierze, a nie w widzeniu),",
      "ufamy jednak i wolimy raczej wyjść z tułactwa w ciele, a znaleźć się przy Panu.",
      "I dlatego usiłujemy, odlegli czy obecni, podobać się jemu.",
      "Wszyscy bowiem stanąć musimy przed trybunałem Chrystusowym, aby każdy otrzymał to, na co będąc w ciele zasłużył czynami dobrymi albo złymi.",
      "Wiedząc tedy, co to jest bojaźń Pańska, staramy się przekonać ludzi, a przed Bogiem wszystko w nas jest jawne. A mam nadzieję, że i w sumieniach waszych nic w nas nie ma tajnego.",
      "Nie żebyśmy znowu samych siebie wam zalecali, ale dajemy wam sposobność do chlubienia się nami, żebyście mogli się przeciwstawić takim, którzy się chlubią tym, co jest na zewnątrz, a nie tym, co w sercu.",
      "Bo czy od zmysłów odchodzimy, to dla Boga, czy się powściągamy, to dla was.",
      "Albowiem miłość Chrystusowa przynagla nas, skoro doszliśmy do przekonania, że jeśli jeden umarł za wszystkich, tedy wszyscy pomarli.",
      "A za wszystkich umarł, aby ci, którzy żyją, już nie dla siebie żyli, ale dla tego, który za nich umarł i zmartwychwstał.",
      "Dlatego odtąd nie znamy już nikogo według ciała, a jeśliśmy Chrystusa poznali według ciała, to go już teraz takim nie znamy.",
      "Jeśli tedy kto jest w Chrystusie, jest nowym stworzeniem: dawne rzeczy przeminęły, oto wszystko nowym się stało.",
      "A wszystko z Boga, który nas z sobą pojednał przez Chrystusa i dał nam urząd jednania.",
      "Bóg bowiem w Chrystusie pojednał świat z sobą, nie poczytując im (ludziom) grzechów i udzielając nam słowa pojednania.",
      "W imieniu Chrystusa tedy poselstwo sprawujemy, jakby sam Bóg przez nas upominało W imieniu Chrystusa nalegamy: pojednajcie się z Bogiem.",
      "Tego, który nie znał grzechu, za nas grzechem uczynił, abyśmy my stali się sprawiedliwością Bożą w nim."
    ],
    [
      "A jako pomocnicy napominamy was, abyście daremnie łaski Bożej nie otrzymywali.",
      "Albowiem mówi on: W czasie sprzyjającym wysłuchałem cię. A w dzień zbawienia wspomogłem cię. Oto teraz czas pożądany, oto teraz dzień zbawienia!",
      "Nie dajemy w niczym nikomu zgorszenia, aby nie ganiono posługi (naszej).",
      "Ale we wszystkim chlubnie okazujemy się sługami Bożymi w wielkiej cierpliwości, w  utrapieniach, w  potrzebach, w  uciskach,",
      "w chłostach, w więzieniach, w rozruchach, w pracach, w czuwaniu i w postach.",
      "W czystości, umiejętności, pobłażliwości, w łagodności, w Duchu Świętym, w miłości nieobłudnej,",
      "w mówieniu prawdy, w mocy Bożej, przez oręż sprawiedliwości w obronie i w natarciu,",
      "w chwale i w hańbie, w zniesławieniu i dobrej sławie. Niby zwodziciela, a prawdomówni, niby tajemniczy, a dobrze znani,",
      "niby umierający, a przecież żywi, niby karani a nie uśmierceni,",
      "niby smutni, a zawsze weseli, niby ubodzy, a wzbogacający wielu, niby nic nie mający, a posiadający wszystko.",
      "Usta nasze otwarły się ku wam, Koryntianie, serce nasze rozszerzyło się.",
      "Wam nie ciasno w nas, ale nam ciasno w sercach waszych,",
      "a żeście winni odpłacać nam tym samym, mówię jak do synów: rozszerzcie się i wy.",
      "Nie wprzęgajcie się w jarzmo z  niewiernymi. Cóż bowiem za uczestnictwo sprawiedliwości z nieprawością? Albo co za łączność światła z ciemnością?",
      "Lub co za ugoda Chrystusa z Belialem? Albo co za udział wiernego z niewiernym?",
      "I co za zgoda Kościoła Bożego z bałwanami? My bowiem jesteśmy świątynią Boga żywego, jak powiedział Bóg: Będę mieszkał i przechadzał się pośród nich. I będę dla nich Bogiem, a oni będą mi ludem.",
      "Przeto wyjdźcie spomiędzy nich. I odłączcie się, mówi Pan:",
      "Nie dotykajcie nic nieczystego, A ja was przyjmę. I będę wam ojcem, A wy będziecie mi synami i córkami, Mówi Pan wszechmogący."
    ],
    [
      "Mając tedy te obietnice, najmilsi, oczyszczajmy się od wszelkiej zmazy ciała i ducha, dokonując (własnego) uświęcenia w bojaźni Bożej.",
      "Przyjmijcie nas. Nikogośmy nie skrzywdzili, nikogo nie zwiedli, z nikogo nie ciągnęliśmy zysku.",
      "Nie mówię tego, aby was potępić, bom już uprzednio powiedział, że jesteście w moim sercu na wspólne życie i na wspólną śmierć.",
      "Wielka jest moja ufność ku wam i wielka moja z was chluba. Pełen jestem pociechy, opływam w radość w każdym utrapieniu naszym.",
      "Bo i wtedy, gdyśmy przybyli do Macedonii, ciało nasze nie miało żadnego odpoczynku, ale musieliśmy znosić wszelką udrękę: zewnątrz walki, a wewnątrz obawy.",
      "Lecz Bóg, pocieszyciel pokornych, pocieszył nas przybyciem Tytusa.",
      "A nie tylko przybyciem jego, ale i radością, której doznał u was, gdy nam opowiadał o waszej tęsknocie, o waszym płaczu i o waszej dla mnie żarliwości, tak że tym bardziej się ucieszyłem.",
      "Bo chociaż nawet zasmuciłem was moim listem, nie żałuję tego, a jeślibym i żałował, widząc że list ów (chociaż chwilowo) was zasmucił,",
      "teraz się raduję, nie żeście się zasmucili, ale żeście się zasmucili ku pokucie. Zasmuciliście się bowiem według Boga, abyście w niczym od nas nie doznali szkody.",
      "Bo smutek według Boga sprawuje zbawienną pokutę, której się nigdy potem nie żałuje, a smutek światowy sprawuje śmierć.",
      "Oto bowiem ten smutek wasz wedle Boga jakąż obudził w was gorliwość, a i obronę, i oburzenie, i bojaźń, i tęsknotę, i zapał, i karę: we wszystkim okazaliście się niewinnymi w tej sprawie.",
      "Przeto jeśli wam napisałem, to nie tyle ze względu na tego, który wyrządził krzywdę, ani też ze względu na tego, który jej doznał, ale aby wśród was ujawnić wobec Boga staranie, jakie macie o nas.",
      "Dlategośmy się ucieszyli. A w tej naszej radości najwięcej cieszyła nas radość Tytusa, że został na duchu pokrzepiony przez was wszystkich.",
      "I jeśli w czym chlubiłem się wami przed nim, tom się nie zawstydził, ale jak wam we wszystkim mówiłem prawdę, tak i chluba nasza przed Tytusem okazała się prawdą.",
      "A serce jego jeszcze żywiej bije dla was, gdy wspomina wasze posłuszeństwo, jak z bojaźnią i ze drżeniem przyjęliście go.",
      "Raduję się, że we wszystkim polegać na was mogę."
    ],
    [
      "A donosimy wam, bracia, o łasce Bożej, która udzielona została kościołom Macedonii.",
      "Jak w ciężkiej próbie utrapienia wielka była ich radość i jak skrajne ich ubóstwo okazało się obfite w bogactwo prostoty.",
      "A daję im to świadectwo, że wedle sił, a nawet ponad siły okazali się chętni,",
      "usilnie prosząc nas o łaskę i uczestnictwo w posłudze na rzecz świętych.",
      "I nie tylko to, czegośmy się spodziewali, ale i samych siebie oddali najpierw Panu (a potem) i nam za wolą Bożą.",
      "Tak że prosiliśmy Tytusa, aby jak zaczął, tak też i dopełnił u was tej łaski.",
      "A jak we wszystkim wyróżniacie się w wierze i w mowie, w umiejętności i we wszelkiej gorliwości, a ponadto i w miłości waszej ku nam, abyście i w tej łasce obfitowali.",
      "Nie mówię tego rozkazując, ale korzystając z gorliwości innych, chcę doświadczyć także i szczerości waszej miłości.",
      "Znacie bowiem łaskę Pana naszego Jezusa Chrystusa, że będąc bogatym, stał się dla was ubogim, abyście i wy ubóstwem jego stali się bogatymi.",
      "I w tym daję radę, bo to pożyteczne dla was, którzyście już od roku przeszłego nie tylko działać poczęli, ale i pierwsi powzięli ten zamiar.",
      "Teraz więc i uczynkiem to stwierdźcie, aby jak ochoczą była chęć, tak też było i wykonanie z tego, co macie.",
      "Jeśli bowiem wola jest ochoczą, to na uznanie zasługuje według tego, co ma, a nie — czego nie ma.",
      "Bo nie na to (dajecie), aby innym sprawić ulgę, a sobie ucisk, ale dla równości.",
      "Teraz wasza obfitość niech wzbogaci ich niedostatek, aby też ich obfitość zastąpiła wasz niedostatek i nastała równość, jako napisane jest:",
      "Kto miał wiele, nie miał za dużo. A kto miał niewiele, nie miał za mało.",
      "A dzięki niech będą Bogu, który tę samą gorliwość o was wzbudził w sercu Tytusa,",
      "że nie tylko zgodził się na prośbę (naszą), ale w swej gorliwości z własnej woli udał się do was.",
      "Wysłaliśmy też z nim brata, którego chwalą wszystkie kościoły za (głoszenie) Ewangelii,",
      "a nie tylko to, ale został on wyznaczony przez kościoły na towarzysza naszej podróży w tej łasce, której służymy z chętnej woli naszej na chwałę samego Pana.",
      "A wystrzegamy się tego, aby kto źle o nas nie mówił z powodu hojnego daru, jaki się zbiera dzięki naszym staraniom.",
      "Bo usiłujemy czynić dobrze nie tylko wobec Boga, ale także wobec ludzi.",
      "Wysłaliśmy też z nimi i brata naszego, którego gorliwości doświadczaliśmy często w wielu rzeczach, a który teraz w wielkiej do was ufności stał się jeszcze gorliwszym.",
      "A kiedy mowa o Tytusie — jest to mój towarzysz i pomocnik w pracy nad wami, czy o braciach naszych — wysłańcach kościołów, chwale Chrystusowej —",
      "okażcie im wobec kościołów dowód waszej miłości i tego, że się wami chlubimy."
    ],
    [
      "O posłudze bowiem, która dokonywa się na rzecz świętych, zbyteczne byłoby mi pisać do was.",
      "Znam bowiem gotowość waszą, z której chlubię się wami u Macedończyków (mówiąc), że Achaja gotowa jest już od roku przeszłego, a gorliwość wasza pobudziła wielu.",
      "Posłałem jednak braci, aby chluba nasza z was nie była w tej sprawie daremną, abyście (jakom już powiedział) byli gotowi.",
      "Gdyby bowiem przybyli ze mną Macedończycy i zastali was nieprzygotowanymi, to i my (że już nie wspomnę o was) musielibyśmy się wstydzić tej rzeczy.",
      "Uznałem tedy za konieczne prosić braci, by wyruszyli do was przed nami i przygotowali zawczasu uprzednio przyobiecane przez was dary: i to jako wyraz hojności, a nie skąpstwa.",
      "A to (powiadam): Kto skąpo sieje, skąpo też i żąć będzie, a kto sieje hojnie, obficie też żąć będzie.",
      "A zatem każdy, jak postanowił w swoim sercu, nie z żalem albo z musu! Ochotnego bowiem dawcę miłuje Bóg.",
      "A Bóg ma moc dać wam wszelkie dary obficie, abyście mając zawsze dostatek wszystkiego, byli bogaci we wszelkie dobre uczynki,",
      "jak napisane jest: Rozsypał, dał ubogim, a sprawiedliwość jego trwa na wieki.",
      "A ten, który siewcy dostarcza nasienia i chleb do spożycia, i wam też dostarczy i rozmnoży nasienie, i przysporzy plonów sprawiedliwości waszej,",
      "abyście ubogaceni we wszystko, opływali we wszelką hojność, która przez nas skłania do dziękczynienia Bogu.",
      "Bo posługa w tej sprawie nie tylko wypełnia to, czego brakuje świętym, ale przynosi jeszcze obfitość przez dziękczynienia składane Panu przez tych,",
      "którzy przez doświadczenie tej posługi wielbią Boga za posłuszeństwo wasze w wyznawaniu Ewangelii Chrystusowej oraz za hojność, z jaką ich i wszystkich wspieracie.",
      "Modlą się też za was gorąco i miłują dla przeobfitej w was łaski Bożej.",
      "Dzięki Bogu za niewysłowiony dar jego."
    ],
    [
      "A i ja sam, Paweł, proszę was przez cichość i łaskawość Chrystusową, ja, który (rzekomo) w waszej obecności jestem pokorny, a poza oczy bezwzględny względem was,",
      "proszę was, abym po przybyciu do was nie był zmuszony do okazania tej stanowczości, z jaką zamierzam wystąpić przeciwko tym, którzy sądzą, jakobyśmy kierowali się względami cielesnymi.",
      "Chociaż bowiem żyjemy w ciele, nie walczymy orężem cielesnym.",
      "Bo oręż bojowania naszego nie jest cielesny, ale jest potęgą Bożą dla zburzenia miejsc warownych.",
      "Burzymy też nią zamysły i wszelką wyniosłość przeciwstawiającą się wiedzy Bożej, a w niewolę posłuszeństwa Chrystusowego podbijamy wszelki umysł,",
      "gotowi karać każde nieposłuszeństwo, kiedy tylko wasze posłuszeństwo doskonałe się stanie.",
      "Patrzycie na to, co jest widzialne. Jeśli kto mniema, że jest Chrystusowy, niech i to rozważy w sobie, że tak jak on jest Chrystusowy, tak i my.",
      "Bo choćbym miał się (jeszcze) bardziej chlubić z władzy naszej; którą Pan dał nam na budowanie was, a nie na zgubę, nie będę się wstydził,",
      "aby się nie zdawało, że chcę was straszyć przez listy.",
      "„Listy wprawdzie poważne są i surowe — powiadają — lecz kiedy zjawi się sam, jest bezsilny, a jego mowa nie zasługuje na uwagę”.",
      "Ten, który tak utrzymuje, niech rozważy, że jakimi jesteśmy w słowie przez listy jako nieobecni, takimi też staniemy się w czynie, kiedy będziemy obecni.",
      "Nie odważamy się bowiem ani zaliczać się do tych, ani też porównywać z tymi, którzy samych siebie zalecają; bo nie postępują oni rozsądnie, gdy samych siebie mierzą sobą i porównują ze sobą.",
      "Nie będziemy chlubić się ponad miarę, ale według miary, jaką nam Bóg odmierzył, to znaczy miary, którą moglibyśmy objąć i was.",
      "Bo nie rozszerzamy się tak, jakobyśmy i was nie dosięgli, dotarliśmy bowiem aż do was z Ewangelią Chrystusową.",
      "Nie chlubimy się nad miarę cudzymi pracami, raczej mamy nadzieję, że ze wzrostem wiary waszej i my też wśród was według miary nam wyznaczonej coraz bardziej wzrastać będziemy",
      "oraz że Ewangelię głosić będziemy także w tych stronach, które są poza wami, a nie chlubić się tym, co dokonane było już przez innych.",
      "A kto się chlubi, niech się chlubi w Panu.",
      "Nie ten bowiem, kto zaleca samego siebie, zasługuje na uznanie, ale ten, którego Bóg zaleca."
    ],
    [
      "Obyście znieść mogli nieco szaleństwa z mej strony! Zechciejcie znieść i mnie!",
      "Ubiegam się bowiem o  was z  gorliwością, która z Boga jest, bo poślubiłem was jednemu mężowi, aby was okazać czystą dziewicą Chrystusowi.",
      "A obawiam się, by tak jak Ewa była oszukana chytrością węża, serca wasze nie były skażone i nie odpadły od prostoty i czystości wobec Chrystusa.",
      "Bo jeśli przechodzień jaki głosi wam Jezusa innego, niż myśmy głosili, lub jeżeli otrzymujecie innego ducha niż ten, któregoście otrzymali, albo też inną Ewangelię niż tę, którąście przyjęli, skwapliwie to przyjmujecie.",
      "Sądzę wszakże, że ja nic mniej nie uczyniłem niż owi wielcy apostołowie.",
      "Bo choć nie jestem wymowny, nie brak mi umiejętności, jak to pod każdym względem okazałem wam we wszystkim.",
      "Albo czy dopuściłem się grzechu przez to, że uniżałem siebie, abyście wy byli wywyższeni? Żem wam darmo głosił Ewangelię Bożą?",
      "Inne kościoły krzywdziłem, biorąc zasiłek na posługę waszą.",
      "A będąc u was i niedostatek cierpiąc, nikomu nie byłem ciężarem, bo to, czego mnie brakowało, dokładali bracia przybyli z Macedonii iw niczym was nie obciążałem i nadal nie obciążę.",
      "Jak prawda Chrystusowa jest we mnie, tak chluby tej nikt mi nie odejmie w granicach Achai.",
      "Dlaczego? Czy dlatego, że was nie miłuję? Bóg o tym wie.",
      "A co czynię, to i nadal czynić będę, aby odjąć sposobność tym, którzy sposobności szukają, żeby w tym, z czego się chlubią, okazali się podobni do nas.",
      "Bo tego rodzaju fałszywi apostołowie — to pracownicy zdradliwi, którzy udają Apostołów Chrystusa.",
      "I nic dziwnego, bo i sam szatan przybiera postać anioła światłości.",
      "Nic wielkiego tedy, jeśli jego słudzy przybierają postać sług sprawiedliwości, ale koniec ich będzie taki jak ich czyny.",
      "Powtarzam raz jeszcze (aby mię kto nie wziął za szalonego, a jeżeli tak, to przyjmijcie mię jako szalonego, bym i ja też mógł się nieco pochlubić),",
      "a co mówię wychwalając się, nie mówię według Pana, ale jakby od rzeczy.",
      "Ponieważ wielu przechwala się według ciała, i ja chwalić się będę.",
      "Wszak radzi znosicie szalonych, choć sami jesteście rozumni.",
      "Bo znosicie, gdy was kto podbija w niewolę, gdy was objada, wyzyskuje, gdy się wywyższa, gdy was kto po twarzy bije.",
      "Na moją niekorzyść to mówię, jakobyśmy (w tym) słabi byli. Z czego jednak kto śmie się chlubić (mówię jak szalony) odważam się i ja:",
      "Hebrajczykami są? I ja. Izraelitami są? I ja. Potomkami Abrahama są? I ja.",
      "Sługami Chrystusowymi są (mówię jak niespełna rozumu), o ileż więcej ja! W trudach — bez liczby, w więzieniach — zbyt często, w chłostach — ponad miarę, w niebezpieczeństwach śmierci — częstokroć.",
      "Od Żydów otrzymałem pięć razy po czterdzieści uderzeń bez jednego.",
      "Trzykrotnie byłem smagany rózgami, raz byłem kamienowany, trzy razy przeżyłem rozbicie okrętu, dniem i nocą byłem na głębi morskiej.",
      "W częstych podróżach, w niebezpieczeństwach na rzekach, w niebezpieczeństwach od rozbójników, w niebezpieczeństwach od własnego narodu, w niebezpieczeństwach od pogan, w niebezpieczeństwach w mieście, w niebezpieczeństwach na pustyni, w niebezpieczeństwach na morzu, w niebezpieczeństwach wśród fałszywych braci.",
      "W pracy i mozole, w częstym czuwaniu, w głodzie i pragnieniu, w postach częstych, w zimnie i nagości.",
      "A pomijając już wszystko inne, nadto ciągła udręka i staranie o wszystkie kościoły.",
      "Któż niedomaga, żebym ja nie czuł się słaby? Któż się gorszy, żebym ja nie płonął?",
      "Jeżeli można się szczycić, to słabością moją szczycić się będę.",
      "Bóg i Ojciec Pana Jezusa, który błogosławiony jest na wieki, wie, że nie kłamię.",
      "W Damaszku namiestnik króla Aretasa strzegł miasta Damasceńczyków, aby mnie pojmać.",
      "Ale przez okno w murze w koszu zostałem spuszczony i tak uszedłem z rąk jego."
    ],
    [
      "Jeśli chełpić się trzeba (choć nie jest to rzecz pożyteczna), przejdę do widzeń i objawień Pańskich.",
      "Znam człowieka w Chrystusie, który przed czternastu laty (czy w ciele, nie wiem; czy poza ciałem, nie wiem: Bogu to wiadomo) przeżył wizję trzeciego nieba.",
      "I wiem, że ten człowiek (czy w ciele, czy poza ciałem, nie wiem: Bóg to wie)",
      "przeżył wizję raju i posłyszał tajemnicze słowa, których człowiekowi nie godzi się mówić.",
      "Z tego chlubić się będę, z siebie natomiast chlubić się nie będę, chyba tylko ze słabości moich.",
      "Gdybym nawet zechciał się chlubić, nie byłbym bezrozumnym, bo mówiłbym prawdę. Ale wstrzymuję się, aby nie myślał kto o mnie więcej nad to, co we mnie widzi, albo co ode mnie słyszy.",
      "Abym się zaś dla wielkości objawień nie wynosił, dany mi jest bodziec ciała mego, anioł szatana, żeby mię policzkował, abym nie wzbił się w dumę.",
      "Dlatego trzykrotnie prosiłem Pana, aby ode mnie odstąpił,",
      "ale mi odrzekł: Dosyć masz łaski mojej, bo moc w słabości się doskonali. Rad tedy chlubić się będę ze słabości moich, aby napełniła mię moc Chrystusowa.",
      "Dlatego też znajduję upodobanie sobie w słabościach, w obelgach, w niedostatkach, w prześladowaniach, w uciskach dla Chrystusa: bo gdy niedomagam, wtedy jestem silny.",
      "Stałem się bezrozumnym, a wyście mnie do tego przymusili. Bo winniście mnie wychwalać, w niczym bowiem nie ustępowałem tym, którzy są bardzo wielkimi apostołami, chociaż jestem niczym.",
      "A dowody mego apostolstwa okazałem wam wielką wytrwałością, przez znaki, cuda i czyny niezwykłe.",
      "Bo i w czymże odczuliście niedostatek w porównaniu z innymi kościołami? Chyba w tym, żem nie był dla was ciężarem? Darujcie mi tę krzywdę!",
      "Oto po raz trzeci gotów jestem przybyć do was i nie będę wam ciężarem. Nie szukam bowiem tego, co wasze, ale was. Bo nie dzieci zbierać mają dla rodziców, ale rodzice dla dzieci.",
      "A ja jak najchętniej poniosę ten ciężar i (nadto) siebie samego wydam za dusze wasze, (chociaż) im więcej was miłuję, tym mniej wy mnie miłujecie.",
      "Ale niechże i tak będzie! Jam dla was nie był ciężarem, ale jako człowiek chytry podstępem was podszedłem.",
      "Czym was ograbił przez kogoś z tych, których do was wysłałem?",
      "Prosiłem Tytusa i wysłałem z nim brata. Czyż Tytus was ograbił? Czyż nie postępowaliśmy w tym samym duchu, krocząc po tych samych śladach?",
      "Od dawna już sądzicie, że się tłumaczymy przed wami. Wobec Boga w Chrystusie mówimy, a wszystko, najmilsi, dla zbudowania waszego.",
      "Lękam się bowiem, abym, gdy (znowu) przybędę, nie znalazł was takimi, jakimi bym nie chciał, a wy, abyście mnie nie spotkali takiego, jakiego byście sobie nie życzyli, to jest żeby przypadkiem nie było (między wami) sporów, zawiści, gniewu, zwad, potwarzy, obmów, wywyższania się, niesnasek.",
      "Abym, gdy znowu przybędę, nie był z waszego powodu przez Boga mojego upokorzony i nie był zmuszony opłakiwać wielu z tych, którzy przedtem zgrzeszyli, a nie czynili pokuty za nieczystość, rozpustę i niewstydliwość, których się dopuścili."
    ],
    [
      "Oto teraz po raz trzeci idę do was. Na słowie dwóch albo trzech świadków oprze się każda sprawa.",
      "Zapowiedziałem już, kiedy byłem po raz drugi, i zapowiadam teraz, gdy jestem nieobecny, że tym, którzy przedtem zgrzeszyli, i wszystkim innym, gdy znowu przybędę, nie przepuszczę,",
      "bo wy chcecie doświadczyć Chrystusa mówiącego przeze mnie. Nie jest on słabym wobec was, ale jest mocny wśród was.",
      "Bo chociaż ukrzyżowany był wskutek swej słabości, jednakże żyje z mocy Bożej. Także my w nim słabi jesteśmy, wszakże żyć z nim będziemy w mocy Bożej dla was.",
      "Próbujcie samych siebie, czy macie wiarę: samych siebie doświadczajcie. Czyż nie znacie samych siebie, że Jezus Chrystus jest w was? Chyba żeście zostali odrzuceni.",
      "A poznacie, mam nadzieję, że nie jesteśmy odrzuceni.",
      "A prosimy Boga, abyście nic złego nie czynili, nie żebyśmy się okazali wypróbowani, ale abyście wy czynili to, co dobre, a my, żebyśmy uchodzili za nie wypróbowanych.",
      "Bo nie możemy nic przeciw prawdzie, ale wiele za prawdą.",
      "I cieszymy się, gdy my jesteśmy słabi, a wy mocni, i modlimy się o waszą doskonałość.",
      "Dlatego piszę to, nieobecny, abym gdy przybędę, nie postępował surowo według władzy, którą mi Pan dał dla zbudowania, a nie dla burzenia.",
      "Zresztą weselcie się, bracia, doskonalcie się, umacniajcie się nawzajem w  jednomyślności i w pokoju, a  Bóg miłości i pokoju będzie z wami,",
      "pozdrówcie jedni drugich pocałunkiem świętym.",
      "Pozdrawiają was święci wszyscy.",
      "Łaska Pana Jezusa Chrystusa i miłość Boża, i uczestnictwo Ducha Świętego niech będzie z wami wszystkimi."
    ]
  ],
  [
    [
      "Paweł — ustanowiony apostołem nie autorytetem ludzi ani jakiegokolwiek człowieka, lecz przez Jezusa Chrystusa i przez Boga Ojca, który wskrzesił Go z martwych —",
      "oraz wszyscy bracia, którzy przebywają ze mną, przekazują pozdrowienia Kościołom w Galacji.",
      "Łaska niech będzie z wami i pokój Boga, naszego Ojca, i Pana, Jezusa Chrystusa.",
      "On to ofiarował siebie samego za nasze grzechy; aby nas uwolnić od zła, które towarzyszy temu życiu. Taka była wola Boga, naszego Ojca.",
      "Jemu chwała na całą wieczność. Amen.",
      "Dziwię się, że tak szybko odstępujecie od Tego, który was powołał do uczestnictwa w łasce Chrystusowej i zwracacie się ku innej ewangelii.",
      "Nie ma innej! Są jedynie tacy, którzy sieją zamęt wśród was i  chcą sfałszować Ewangelię Chrystusa.",
      "Ale choćbyśmy sami czy nawet anioł z nieba głosił wam coś innego, niż myśmy wam głosili, niech będzie przeklęty!",
      "Jak poprzednio stwierdziliśmy, tak i teraz powtarzam: Gdyby wam ktoś głosił ewangelię inną od tej, którą otrzymaliście, niech będzie przeklęty!",
      "Czy bowiem teraz ludziom chcę się przypodobać, czy Bogu? Czy szukam uznania wśród ludzi? Gdybym jeszcze teraz szukał uznania wśród ludzi, nie byłbym sługą Chrystusa.",
      "Oświadczam wam, bracia, że Ewangelia, którą głosiłem, nie pochodzi od człowieka.",
      "Bo ja sam nie otrzymałem jej od człowieka ani jej się nie nauczyłem, lecz mam ją dzięki objawieniu Jezusa Chrystusa.",
      "Słyszeliście bowiem o moim dawnym postępowaniu — kiedy byłem wyznawcą judaizmu — że zaciekle prześladowałem Kościół Boży i usiłowałem go zniszczyć,",
      "że jako wyznawca judaizmu wszystkich moich rówieśników z mego narodu prześcignąłem nadzwyczajną żarliwością wobec ojczystych tradycji.",
      "A kiedy Ten, który wybrał mnie w łonie matki i powołał dzięki swojej łasce, raczył",
      "mi objawić swego Syna, abym głosił Jego Ewangelię poganom, wtedy nie kierowałem się już względami czysto ludzkimi,",
      "ani nie wstępowałem do Jerozolimy, by tam spotkać tych, którzy już przede mną byli, apostołów, lecz udałem się do Arabii, a potem wróciłem znów do Damaszku.",
      "A po trzech latach udałem się do Jerozolimy, by poznać Kefasa. Pozostałem u niego przez piętnaście dni.",
      "Poza Jakubem, bratem Pana, nikogo z apostołów nie widziałem.",
      "To, co wam piszę — Bóg mi jest świadkiem — nie jest kłamstwem.",
      "Potem udałem się w okolice Syrii i Cylicji.",
      "A Kościoły Chrystusowe w Judei nie znały mnie osobiście.",
      "Słyszały one tylko tyle: Dawny nasz prześladowca głosi teraz tę wiarę, którą niegdyś usiłował wytępić.",
      "I wielbili Boga z mego powodu."
    ],
    [
      "Po czternastu latach znów udałem się do Jerozolimy z Barnabą, zabierając ze sobą Tytusa.",
      "Udałem się tam pod wpływem otrzymanego objawienia; otwarcie wszystkim, a na osobności tym, którzy cieszą się szczególnym poważaniem, przedłożyłem treść Ewangelii, którą głoszę wśród pogan. Nie chciałem bowiem, bym przypadkiem — czy to teraz, czy kiedy indziej — biegł daremnie.",
      "Tymczasem nawet mojego współtowarzysza, Tytusa, który był Grekiem, nie zmuszono do obrzezania.",
      "A fałszywi bracia — którzy podstępnie wdarli się do nas, aby podpatrzyć nasz oparty na wolności, jaką mamy dzięki Chrystusowi Jezusowi, sposób życia — chcieli nas uczynić niewolnikami.",
      "Lecz nie ustąpiliśmy ani przez chwilę ich żądaniu. Chodziło przecież o to, by zachować prawdę Ewangelii wśród nas.",
      "Co zaś do tych, którzy cieszą się poważaniem — nie obchodzi mnie, jacy oni kiedyś byli: Bóg nie patrzy na wygląd człowieka — otóż ci, cieszący się poważaniem, żadnych uzupełnień mi nie zlecili.",
      "Wręcz przeciwnie: widząc, że powierzono mi głoszenie Ewangelii wśród pogan, podobnie jak Piotrowi wśród Żydów —",
      "Ten bowiem, który dał Piotrowi moc sprawowania posłannictwa wśród Żydów, dał ją i mnie wśród pogan —",
      "i wiedząc o łasce, jaką otrzymałem, Jakub, Kefas i Jan, uważani za filary, podali ręce mnie i Barnabie na znak wspólnoty. Myśmy mieli pójść do pogan, oni natomiast do Żydów.",
      "Mieliśmy również pamiętać o ubogich, co też skwapliwie czyniłem.",
      "Kiedy jednak Kefas przybył do Antiochii, sprzeciwiłem się mu otwarcie, ponieważ sobie na to zasłużył.",
      "Zanim bowiem przybyli pewni ludzie od Jakuba, spożywał posiłki razem z nawróconymi z pogaństwa. Skoro zaś tamci przybyli, zaczął się wycofywać i unikać pogan w obawie przed Żydami.",
      "Podobnie też zaczęli postępować pozostali Żydzi. Nawet Barnaba nie oparł się temu.",
      "Kiedy spostrzegłem, że nie postępują zgodnie z prawdą ewangeliczną, powiedziałem Kefasowi wobec wszystkich: Jeżeli ty, Żyd, postępujesz według zwyczaju pogańskiego, a nie żydowskiego, to dlaczego zmuszasz pogan, aby żyli na sposób żydowski?",
      "My z urodzenia jesteśmy Żydami, a nie grzesznymi poganami.",
      "Wiemy jednak, że człowiek dostępuje usprawiedliwienia nie poprzez spełnianie uczynków nakazanych przez Prawo, lecz dzięki wierze w Chrystusa Jezusa. Dlatego my właśnie uwierzyliśmy w Chrystusa Jezusa, aby doznać usprawiedliwienia dzięki wierze w Chrystusa, a nie dzięki spełnianiu uczynków nakazanych przez Prawo. Żaden człowiek bowiem nie osiągnie usprawiedliwienia przez spełnianie uczynków nakazanych przez Prawo.",
      "Jeżeli jednak szukamy usprawiedliwienia w Chrystusie, a mimo wszystko poczytuje się nas za grzeszników, to czyż Chrystus miałby być sługą grzechu? Na pewno nie!",
      "Jeśli odbudowuję to, co zburzyłem, staję się przestępcą.",
      "Ja bowiem właśnie dzięki Prawu umarłem dla Prawa, abym żył dla Boga. Z Chrystusem jestem współukrzyżowany.",
      "Już nie ja żyję, lecz żyje we mnie Chrystus. Żyję teraz w ciele, żyję w wierze Syna Bożego, który mnie umiłował i ofiarował się za mnie.",
      "Nie lekceważę łaski Boga. Jeśli bowiem usprawiedliwienie zyskuje się dzięki Prawu, to Chrystus umarł na próżno."
    ],
    [
      "O, niemądrzy Galaci! Któż was zwiódł? A przecież przed oczami mieliście obraz Jezusa Chrystusa ukrzyżowanego.",
      "Jednego tylko chcę się od was dowiedzieć: czy otrzymaliście Ducha dzięki uczynkom nakazanym przez Prawo, czy też dzięki posłuszeństwu wobec wiary?",
      "Czy jesteście aż tak niemądrzy? Rozpocząć od ducha, a teraz skończyć w ciele!",
      "Czyż na próżno tak wiele doświadczyliście? Czyżby rzeczywiście na próżno?",
      "Czyż Ten, który udziela wam Ducha i działa pośród was cuda, czyni to dla uczynków nakazanych przez Prawo, czy też dla posłuszeństwa wobec wiary?",
      "Podobnie było z Abrahamem: uwierzył Bogu i to poczytano mu za usprawiedliwienie.",
      "Zrozumiejcie więc, że synami Abrahama są ci właśnie, którzy wierzą.",
      "Pismo zaś przewidując, że Bóg usprawiedliwi pogan dzięki wierze, dało Abrahamowi tę radosną nowinę: Ty będziesz błogosławieństwem dla wszystkich narodów.",
      "Tak więc ci, którzy wierzą, mają błogosławieństwo razem z wierzącym Abrahamem.",
      "Wszyscy natomiast, którzy powołują się na uczynki nakazane przez Prawo, ściągają na siebie przekleństwo. Napisano bowiem: Przeklęty niech będzie każdy, kto nie zachowuje wiernie wszystkich przepisów zawartych w księdze Prawa.",
      "Jest rzeczą zrozumiałą, że nikt nie doznaje usprawiedliwienia u Boga przez Prawo, ponieważ napisano: Sprawiedliwy żyć będzie dzięki wierze.",
      "Prawo nie uwzględnia wiary, lecz powiada: Kto wypełnia przepisy Prawa, żyć będzie dzięki nim.",
      "Chrystus uwolnił nas od przekleństwa Prawa, stając się ze względu na nas przekleństwem. Napisano bowiem: Przeklęty każdy, kto wisi na drzewie.",
      "Stało się tak dlatego, aby błogosławieństwo udzielone Abrahamowi zstąpiło na pogan w Jezusie Chrystusie i byśmy dzięki wierze otrzymali obiecanego Ducha.",
      "Bracia! Posłużę się przykładem: Nikt nie unieważnia i nie zmienia prawnie sporządzonego testamentu, choć jest on tylko dziełem człowieka.",
      "Otóż Abrahamowi właśnie i jego potomstwu dano obietnice. Nie powiedziano: „potomstwu”, jakby chodziło o wielu, lecz mówiono o jednym: I potomkowi twemu, to jest Chrystusowi.",
      "Chcę przez to powiedzieć: Testamentu, sporządzonego prawnie przez Boga, nie może znieść Prawo, które powstało dopiero po czterystu trzydziestu latach, bo inaczej obietnica byłaby bez znaczenia.",
      "Gdyby bowiem dziedzictwo wywodziło się z Prawa, wówczas nie wywodziłoby się z obietnicy — tymczasem Bóg przez obietnicę okazał Abrahamowi swoją łaskę.",
      "Czymże więc jest Prawo? Dodano je dla ujawnienia wykroczeń — do czasu przyjścia potomstwa, dla którego była przeznaczona obietnica. Prawo to przekazali aniołowie przez pośrednika,",
      "Tam, gdzie jest jeden, nie potrzeba pośrednika, a właśnie Bóg jest jeden.",
      "Czyż więc Prawo sprzeciwia się obietnicom Boga? Na pewno nie! Gdyby bowiem nadane Prawo mogło obdarzać życiem, to rzeczywiście źródłem usprawiedliwienia byłoby Prawo.",
      "Pismo jednak obwarowało wszystko grzechem, by obietnica spełniała się wobec wierzących dzięki wierze w Jezusa Chrystusa.",
      "Zanim zaś nastały czasy wiary, strzegło nas Prawo. Byliśmy zamknięci aż do momentu objawienia się wiary.",
      "Tak więc Prawo stało się opiekunem czuwającym nad nami aż do czasu przyjścia Chrystusa, byśmy dzięki wierze doznali usprawiedliwienia.",
      "Gdy zaś nastały czasy wiary, już nie jesteśmy poddani opiekunowi.",
      "Wszyscy bowiem, dzięki wierze, jesteście synami Boga — w Chrystusie Jezusie.",
      "Wy bowiem, którzyście przez chrzest zanurzyli się w Chrystusa, przyoblekliście się w Chrystusa.",
      "Nie istnieje odtąd Żyd ani Grek, nie istnieje niewolnik ani wolny, nie istnieje mężczyzna i kobieta — wy wszyscy bowiem stanowicie jedność w Chrystusie Jezusie.",
      "A jeżeli należycie do Chrystusa, to jesteście potomstwem Abrahama i - zgodnie z daną obietnicą — spadkobiercami."
    ],
    [
      "A powiadam, że dopóki spadkobierca jest małoletni, w niczym nie różni się od niewolnika. Choć jest panem wszystkiego,",
      "to jednak poddany jest nadzorcom i zarządcom aż do dnia ustalonego przez ojca.",
      "Tak jest i z nami. Gdy byliśmy małoletni, byliśmy poddani w niewolę spraw świata.",
      "Gdy zaś wypełnił się czas, Bóg zesłał swego Syna, który urodził się z niewiasty, urodził się pod panowaniem Prawa,",
      "aby uwolnić tych, którzy byli pod panowaniem Prawa, abyśmy otrzymali przybrane synostwo.",
      "Aby zaś udowodnić, że jesteście synami, Bóg zesłał do naszych serc Ducha Syna swego, który woła: Abba, Ojcze!",
      "Nie jesteś już więc niewolnikiem, lecz synem. A jeśli jesteś synem, to i spadkobiercą — z łaski Boga.",
      "Kiedyś wprawdzie, gdy nie znaliście Boga, byliście niewolnikami tego wszystkiego, co w rzeczywistości nie jest Bogiem.",
      "Teraz zaś, gdy poznaliście Boga — a jeszcze bardziej Bóg was poznał — jakżeż usiłujecie powracać znów do słabych i nędznych spraw? Czyż ponownie chcecie być w ich niewoli?",
      "Dokładnie przestrzegacie dni, miesięcy, pór roku i lat.",
      "Lękam się, że na próżno trudziłem się dla was.",
      "Proszę was, bracia, stańcie się tacy jak ja, ponieważ ja stałem się taki jak wy. Nie wyrządziliście mi w niczym krzywdy.",
      "Wiecie natomiast, że gdy — wskutek choroby — po raz pierwszy głosiłem wam Ewangelię,",
      "wy nie tylko nie wzgardziliście mną i nie odepchnęliście mnie, choć moje ciało mogło dawać wam do tego powód, lecz przyjęliście mnie jak wysłańca Boga, jak samego Chrystusa Jezusa.",
      "Gdzież więc wasz tytuł do szczęścia? Mogę bowiem wam oświadczyć, że — gdyby to było możliwe — wyjęlibyście sobie oczy i dalibyście je mnie.",
      "Czyż więc, mówiąc wam prawdę, stałem się waszym wrogiem?",
      "Sprzyjają wam nieszczerze, bo chcą was oddzielić, abyście wy im sprzyjali.",
      "Przyjemnie mi jest, gdy zawsze szczerą darzycie mnie życzliwością, a nie tylko wtedy, gdy jestem wśród was obecny.",
      "Dzieci moje najmilsze! Znów rodzę was w boleściach, aż ukształtuje się w was Chrystus.",
      "Chciałbym już teraz być wśród was i odpowiednio do was przemówić, gdyż nawiedzają mnie wątpliwości w waszej sprawie.",
      "Powiedzcie mi, wy, którzy chcecie być pod panowaniem Prawa! Czy nie słyszycie, co mówi Prawo?",
      "Napisano przecież, że Abraham miał dwóch synów: jeden był zrodzony z niewolnicy, a drugi z wolnej.",
      "Syn z niewolnicy był zrodzony zwyczajnie, według praw ciała, a syn z wolnej — dzięki obietnicy.",
      "Ma to znaczenie przenośne. Kobiety te bowiem oznaczają dwa przymierza: jedno zawarte na górze Synaj — rodzące niewolę — wyobraża je Hagar.",
      "Symbolizuje ona górę Synaj, która znajduje się w Arabii. Obecnie zaś Hagar wyobraża Jeruzalem, ponieważ jest ono w niewoli ze swoimi dziećmi.",
      "Jeruzalem zaś górne cieszy się wolnością. Ono to właśnie jest naszą matką.",
      "Napisano bowiem: Ciesz się, niepłodna, która nie rodziłaś, wykrzykuj z radości, ty, która nie doznałaś bólów rodzenia, gdyż więcej dzieci mieć będzie kobieta opuszczona, niż ta, która jest zamężna.",
      "Właśnie wy, bracia, jesteście — jak Izaak — dziećmi obietnicy.",
      "Lecz jak niegdyś syn zrodzony zwyczajnie, według praw ciała, prześladował syna zrodzonego według praw ducha, tak jest i teraz.",
      "Ale co mówi Pismo? Wypędź niewolnicę i jej syna, gdyż syn niewolnicy nigdy nie będzie spadkobiercą razem z synem wolnej.",
      "Dlatego, bracia, nie jesteśmy dziećmi niewolnicy, lecz wolnej."
    ],
    [
      "Chrystus wyprowadził nas z niewoli na wolność. Trwajcie więc w niej i nie pozwólcie ponownie nałożyć sobie jarzma niewoli.",
      "Oto ja, Paweł, mówię wam: Jeśli teraz pozwolicie się obrzezać, Chrystus nic wam nie pomoże.",
      "Ponownie oświadczam każdemu człowiekowi, który pozwala się obrzezać: Jest on zobowiązany zachować wszystkie przepisy Prawa.",
      "Nie macie nic wspólnego z Chrystusem, wy wszyscy, którzy usiłujecie szukać usprawiedliwienia w Prawie. Utraciliście łaskę.",
      "My bowiem dzięki Duchowi, przez wiarę, wyczekujemy spodziewanego usprawiedliwienia.",
      "W Chrystusie Jezusie bowiem nie ma znaczenia ani obrzezanie, ani jego brak, lecz liczy się wiara ujawniająca swą moc dzięki miłości.",
      "Biegliście pięknie! Któż wam przeszkodził trwać w posłuszeństwie wobec prawdy?",
      "Wpływ ten nie pochodzi od Tego, który was wzywa.",
      "Mała ilość kwasu zakwasza całe ciasto.",
      "Ja ufam w Panu, że wy wcale inaczej nie myślicie. Ten zaś, kto rozsiewa zamęt wśród was — kimkolwiek on jest — poniesie zasłużoną karę.",
      "Ja natomiast, bracia, jeżeli rzekomo głoszę obrzezanie, to dlaczego jestem jeszcze prześladowany? Przecież ustałoby wówczas zgorszenie płynące z krzyża.",
      "Oby już całkowicie okaleczyli się ci, którzy was podburzają!",
      "Wy bowiem, bracia, do wolności zostaliście powołani, ale nie do tej wolności, która służy ciału, lecz która — ożywiona miłością — każe wzajemnie sobie usługiwać.",
      "Całe bowiem Prawo wypełnia się w tym jednym nakazie: Będziesz miłował bliźniego twego jak siebie samego.",
      "Jeśli bowiem wzajemnie się kąsacie i pożeracie, to uważajcie, abyście się nawzajem nie zjedli.",
      "I powiadam: Postępujcie zgodnie z duchem i nie schlebiajcie pragnieniom ciała.",
      "Ciało bowiem żywi pragnienia przeciwne duchowi, duch natomiast pragnie czego innego niż ciało — tak bardzo są sobie przeciwstawne — i dlatego czynicie to, czego nie chcecie.",
      "Jeżeli duch wami kieruje, nie jesteście pod panowaniem Prawa.",
      "Czyny, wywodzące się z ciała, są znane: cudzołóstwo, nieczystość, rozpusta,",
      "bałwochwalstwo, magia, nienawiść, kłótnia, zawiść, gniewy, ambicje, niezgody, rozłamy,",
      "zazdrości, pijaństwo, hulanki i tym podobne. Zapowiadam wam, jak to już dawniej czyniłem, że ci, którzy takie czyny popełniają, Królestwa Bożego nie odziedziczą.",
      "Owoc zaś wywodzący się z ducha, to: miłość, radość, pokój, cierpliwość, dobroć, życzliwość, wierność,",
      "łagodność, opanowanie. Dla tych, którzy to wszystko czynią, Prawo nie istnieje.",
      "Ci zaś, którzy stanowią jedność z Chrystusem Jezusem, ukrzyżowali ciało razem z namiętnościami i pożądaniami.",
      "Jeśli żyjemy dzięki Duchowi, postępujmy również zgodnie ze wskazaniami Ducha.",
      "Nie ubiegajmy się o próżną chwałę, wzajemnie się zwalczając i wzajemnie sobie zazdroszcząc."
    ],
    [
      "Bracia, a jeśli ktoś niebacznie popełni jakieś wykroczenie, wówczas wy, obdarzeni łaską Ducha, sprowadźcie takiego na prawą drogę w duchu łagodności. Uważaj jednak, byś sam nie uległ pokusie.",
      "Dźwigajcie jedni drugich ciężary, a w ten sposób wypełnicie prawo Chrystusa.",
      "Jeśli bowiem ktoś sądzi, że coś znaczy — choć niczym nie jest — ten okłamuje samego siebie.",
      "Niech każdy osądza swoje własne dzieło, a wówczas tylko sobą samym chlubić się będzie, a nie kimś innym.",
      "Każdy bowiem poniesie własny ciężar.",
      "Otrzymujący zaś naukę wiary niech dzieli się wszystkimi dobrami z tym, który go naucza.",
      "Nie łudźcie się, Bóg nie pozwala szydzić z siebie. Co człowiek posieje, to będzie zbierał.",
      "Bo kto wsiewa w rolę ciała swego, z ciała tego zbierać będzie zgubę. Kto zaś wsiewa w rolę ducha, z ducha tego zbierać będzie życie wieczne.",
      "Czyniąc dobrze, nie zniechęcajmy się. Nie ulegając bowiem zniechęceniu, będziemy zbierać owoc we właściwym czasie.",
      "Dopóki więc mamy czas, czyńmy dobrze wszystkim, a szczególnie braciom tej samej wiary.",
      "Zobaczcie, jak wielkimi literami napisałem do was — moją własną ręką.",
      "Ci, którzy pragną przypodobać się ludziom, nakłaniają was do obrzezania po to, aby nie cierpieć prześladowania z powodu krzyża Chrystusa.",
      "Zwolennicy obrzezania nie troszczą się o zachowanie Prawa, lecz dlatego chcą was poddać obrzezaniu, aby się chlubić waszym ciałem.",
      "Ja natomiast chcę jedynie chlubić się krzyżem naszego Pana, Jezusa Chrystusa, dzięki któremu świat stał się dla mnie ukrzyżowany, a ja dla świata.",
      "Ani bowiem obrzezanie nic nie znaczy, ani jego brak. Liczy się jedynie nowe stworzenie.",
      "A na tych, którzy tą normą się kierują, niech zstąpi pokój i miłosierdzie — i na Izraela, naród Boga.",
      "Niech odtąd nikt nie wyrządza mi przykrości, bo ja noszę w sobie znamiona Jezusa!",
      "Bracia, niech łaska naszego Pana, Jezusa Chrystusa, będzie z duchem waszym. Amen."
    ]
  ],
  [
    [
      "Paweł, z woli Bożej Apostoł Chrystusa Jezusa — do świętych, którzy są [w Efezie], i wiernych w Chrystusie Jezusie:",
      "Łaska wam i pokój od Boga Ojca naszego i od Pana Jezusa Chrystusa.",
      "[Niech będzie] błogosławiony Bóg i Ojciec Pana naszego Jezusa Chrystusa, który napełnił nas wszelkim błogosławieństwem duchowym na wyżynach niebieskich — w Chrystusie.",
      "W Nim bowiem nas wybrał przed założeniem świata, abyśmy byli święci i nieskalani, przed Jego obliczem. W miłości",
      "przeznaczył nas dla siebie jako przybranych synów przez Jezusa Chrystusa według postanowienia swej woli",
      "ku chwale majestatu swej łaski, którą obdarzył nas w Umiłowanym.",
      "W Nim mamy odkupienie przez Jego Krew — odpuszczenie występków według bogactwa Jego łaski.",
      "Szczodrze ją na nas wylał w [postaci] wszelkiej mądrości i zrozumienia,",
      "przez to, że nam oznajmił tajemnicę swej woli według swego postanowienia, które przedtem w Nim powziął",
      "dla dokonania pełni czasów, aby wszystko na nowo zjednoczyć w Chrystusie jako Głowie: to, co w niebiosach, i to, co na ziemi.",
      "W Nim dostąpiliśmy działu i my z góry przeznaczeni zamiarem Tego, który dokonuje wszystkiego zgodnie z zamysłem swej woli,",
      "po to, byśmy istnieli ku chwale Jego majestatu — my, którzyśmy już przedtem nadzieję złożyli w Chrystusie.",
      "W Nim także i wy — usłyszawszy głoszenie Prawdy, Dobrą Nowinę waszego zbawienia, w Nim także — uwierzywszy — zostaliście opatrzeni pieczęcią — obiecanym Duchem Świętym,",
      "który jest zadatkiem naszego dziedzictwa na odkupienie, to jest nabycie [wyłącznej] własności [przez Boga] ku chwale Jego majestatu.",
      "Przeto i ja usłyszawszy o waszej wierze w Pana Jezusa i o miłości względem wszystkich „świętych”,",
      "nie zaprzestaję dziękczynienia, wspominając was w moich modlitwach,",
      "aby Bóg Pana naszego Jezusa Chrystusa, Ojciec chwały, dał wam ducha mądrości i objawienia, to znaczy w głębszym poznawaniu Jego samego",
      "światłe oczy dla serca waszego, tak byście wiedzieli, czym jest nadzieja waszego wezwania, czym bogactwo chwały Jego dziedzictwa wśród świętych",
      "i czym przemożny ogrom Jego mocy względem nas wierzących — na podstawie działania Jego potęgi i siły.",
      "z jaką dokonał dzieła w Chrystusie, gdy wskrzesił Go z martwych i posadził po swojej prawicy na wyżynach niebieskich",
      "ponad wszelką Zwierzchnością i Władzą, i Mocą, i Panowaniem, i ponad wszelkim innym imieniem wzywanym nie tylko w tym wieku, ale i w przyszłym.",
      "I wszystko poddał pod Jego stopy, a Jego samego ustanowił nade wszystko Głową dla Kościoła,",
      "który jest Jego Ciałem, pełnią Tego, który napełnia wszystko na wszelki sposób."
    ],
    [
      "I wy byliście umarli na skutek waszych występków i grzechów,",
      "w jakich żyliście niegdyś na sposób doczesny tego świata, na sposób Władcy mocarstwa powietrza, to jest ducha, który działa teraz w synach buntu.",
      "Pośród nich także my wszyscy niegdyś żyliśmy według żądz naszego ciała, spełniając zachcianki ciała i [jego] pomysłów; i byliśmy potomstwem z natury [zasługującym] na gniew, jak i wszyscy inni.",
      "A Bóg, będąc bogaty w miłosierdzie, przez wielką swą miłość, jaką nas umiłował,",
      "i to nas, umarłych na skutek występków, razem przywrócił do życia z Chrystusem — bo łaską jesteście zbawieni! —",
      "i razem wskrzesił, i razem posadził na wyżynach niebieskich — w Chrystusie Jezusie,",
      "aby w nadchodzących wiekach przemożne bogactwo Jego łaski wykazać na przykładzie w dobroci względem nas, w Chrystusie Jezusie.",
      "Łaską bowiem jesteście zbawieni przez wiarę. A to nie [pochodzi] od was — jest to dar Boga:",
      "nie na skutek czynów, aby się nikt nie chlubił.",
      "Jesteśmy bowiem Jego dziełem, stworzeni w Chrystusie Jezusie dla dobrych czynów, które Bóg z góry przygotował, abyśmy je pełnili.",
      "Dlatego pamiętajcie, że niegdyś wy — poganie co do ciała, zwani „nieobrzezaniem” przez tych, którzy zowią się „obrzezaniem” [od znaku] dokonanego ręką na ciele,",
      "że w owym czasie byliście poza Chrystusem, obcy względem społeczności Izraela i bez udziału w przymierzach Obietnicy, nie mający nadziei ani Boga na tym świecie.",
      "Ale teraz w Chrystusie Jezusie wy, którzy niegdyś byliście daleko staliście się bliscy przez Krew Chrystusa.",
      "On bowiem jest naszym Pokojem. On, który obie części [ludzkości] uczynił jednością, bo zburzył rozdzielający je mur — wrogość. W swym ciele",
      "pozbawił On mocy Prawo przykazań [wyrażone] w zarządzeniach, aby z dwóch stworzyć w sobie jednego nowego człowieka, wprowadzając pokój,",
      "i aby obydwóch znów pojednać z Bogiem w jednym ciele przez krzyż, w sobie zadawszy śmierć wrogości.",
      "A przyszedłszy zwiastował pokój wam, którzyście daleko i pokój tym, którzy są blisko,",
      "bo przez Niego jedni i drudzy w jednym Duchu mamy przystęp do Ojca.",
      "A więc nie jesteście już obcymi i przychodniami, ale jesteście współobywatelami świętych i domownikami Boga —",
      "nadbudowani na fundamencie Apostołów i proroków, gdzie kamieniem węgielnym jest sam Chrystus Jezus.",
      "W Nim zespalana cała budowla rośnie na świętą w Panu świątynię,",
      "w Nim i wy także we wspólnej budowie jesteście wznoszeni, by stanowić mieszkanie Boga przez Ducha."
    ],
    [
      "Dlatego ja, Paweł, więzień Chrystusa Jezusa dla was, pogan...",
      "bo przecież słyszeliście o udzieleniu przez Boga łaski danej mi dla was,",
      "że mianowicie przez objawienie oznajmiona mi została ta tajemnica, jaką pokrótce przedtem opisałem.",
      "Zgodnie z tym podczas czytania możecie zdać sobie sprawę z mego zrozumienia tajemnicy Chrystusa.",
      "Nie była ona oznajmiona synom ludzkim w poprzednich pokoleniach, jak teraz została objawiona przez Ducha Jego świętym Apostołom i prorokom,",
      "że poganie już są współdziedzicami i współczłonkami Ciała; i współuczestnikami Obietnicy w Chrystusie Jezusie przez ewangelię,",
      "której sługą stałem się z daru łaski udzielonej mi przez Boga na skutek działania Jego potęgi.",
      "Mnie, zgoła najmniejszemu ze wszystkich „świętych” została dana ta łaska: poganom zwiastować jako dobrą nowinę niezgłębione bogactwo Chrystusa",
      "i wydobyć na światło, czym jest wykonanie tajemniczego planu, ukrytego przed wiekami w Bogu, Stwórcy wszechrzeczy,",
      "po to, by teraz poprzez Kościół bardzo wieloraka w przejawach mądrość Boga stała się jawna Zwierzchnościom i Władzom na wyżynach niebieskich",
      "zgodnie z przeznaczeniem wieków, jakie postanowił [Bóg] w Chrystusie Jezusie, Panu naszym.",
      "W Nim mamy śmiały przystęp [do Ojca] z ufnością dzięki wierze w Niego.",
      "Dlatego proszę, abyście się nie zniechęcali prześladowaniami, jakie znoszę za was, bo to jest właśnie waszą chwałą.",
      "Dlatego zginam kolana moje przed Ojcem,",
      "od którego bierze nazwę wszelki ród na niebie i na ziemi,",
      "aby dał wam według bogactwa swej chwały przez Ducha swego skutkiem [otrzymanej] siły doznać wzmocnienia wewnętrznego człowieka,",
      "iżby Chrystus zamieszkał przez wiarę w waszych sercach; w miłości wkorzenieni i ugruntowani,",
      "abyście wraz ze wszystkimi „świętymi” zdołali ogarnąć duchem, czym jest Szerokość, Długość, Wysokość i Głębokość,",
      "i poznać miłość Chrystusa, przewyższającą wszelką wiedzę, abyście napełnieni doszli do całej pełni Bożej.",
      "Temu zaś, który mocą działającą w nas może uczynić nade wszystko — niezmiernie więcej nad to, o co prosimy lub co ogarniamy umysłem,",
      "Jemu chwała w Kościele i w Chrystusie Jezusie po wszystkie pokolenia wieku wieków. Amen."
    ],
    [
      "A zatem zachęcam was ja, więzień w Panu, abyście postępowali w sposób godny wezwania, jakim zostaliście wezwani,",
      "z całą pokorą i cichością, z cierpliwością, znosząc siebie nawzajem w miłości.",
      "Usiłujcie zachować jedność Ducha dzięki więzi, jaką jest pokój.",
      "Jedno [jest] Ciało i jeden Duch, jak też zostaliście wezwani w jednej nadziei wezwania waszego.",
      "Jeden [jest] Pan, jedna wiara, jeden chrzest.",
      "Jeden [jest] Bóg i Ojciec wszystkich, który [jest i działa] ponad wszystkimi, poprzez wszystkich i we wszystkich.",
      "Każdemu zaś z nas została dana łaska według miary daru Chrystusowego.",
      "Dlatego mówi [Pismo]: Wstąpiwszy do góry wziął do niewoli jeńców, rozdał ludziom dary.",
      "To zaś [słowo] „wstąpił” cóż oznacza, jeśli nie to, że również zstąpił do niższych części ziemi?",
      "Ten, który zstąpił, jest i tym, który wstąpił ponad wszystkie niebiosa, aby wszystko napełnić.",
      "I On ustanowił jednych jako Apostołów, innych jako proroków, innych jako ewangelistów, innych jako pasterzy i nauczycieli",
      "dla przysposobienia „świętych” do wykonywania posługi, celem budowania Ciała Chrystusowego,",
      "aż dojdziemy wszyscy razem do jedności wiary i pełnego poznania Syna Bożego, do Człowieka Doskonałego, do miary wielkości [według] pełni Chrystusa.",
      "[Chodzi o to], abyśmy już nie byli dziećmi, którymi miotają fale i porusza każdy powiew nauki na skutek oszustwa ze strony ludzi i przebiegłości w sprowadzaniu na manowce fałszu.",
      "Natomiast żyjąc prawdziwie w miłości powiększmy wszystko ku Temu, który jest Głową — ku Chrystusowi.",
      "Z Niego całe Ciało — zespala i podtrzymywane w całości przez wszelką więź zaopatrującą w moc na miarę każdego z członków — przyczynia sobie wzrostu dla budowania siebie w miłości.",
      "To zatem mówię i zaklinam was w Panu, abyście już nie postępowali jak poganie z ich próżnymi myślami,",
      "którzy umysłem są pogrążeni w mroku, obcy względem życia Bożego, na skutek tkwiącej w nich nieznajomości, na skutek zatwardziałości serca.",
      "Oni to doprowadziwszy siebie do nieczułości [sumienia], oddali się rozpuście, popełniając zachłannie wszelkiego rodzaju grzechy nieczyste.",
      "Wy zaś nie tak nauczyliście się Chrystusa,",
      "bo przecież posłyszeliście o Nim i zostaliście wyuczeni w Nim — zgodnie z prawdą, jaka jest w Jezusie,",
      "że — co się tyczy poprzedniego sposobu życia — [trzeba] porzucić dawnego człowieka, który uległ zepsuciu na skutek żądz polegających na fałszu,",
      "a odnawiać się duchem w waszym umyśle",
      "i przyoblec człowieka nowego stworzonego według [wzoru] Boga w sprawiedliwości i świętości polegającej na prawdzie.",
      "Dlatego odrzuciwszy kłamstwo, mówcie prawdę: każdy do bliźniego swego, bo jesteśmy dla siebie nawzajem członkami.",
      "Gniewajcie się, a nie grzeszcie: niech nad waszym gniewem nie zachodzi słońce.",
      "Ani nie dawajcie miejsca diabłu.",
      "Kto dotąd zazwyczaj kradł, niech już przestanie kraść, lecz raczej niech pracuje, dokonując własnymi rękoma czynu dobrego, by miał z czego udzielać potrzebującemu.",
      "Żadna szkodliwa mowa niech nie wychodzi z waszych ust, lecz tylko budująca zależnie od potrzeby, by przyniosła korzyść słuchającym.",
      "I nie zasmucajcie Bożego Ducha Świętego, którym zostaliście opieczętowani na dzień odkupienia.",
      "Niech będzie usunięta spośród was wszelka gorycz, uniesienie, gniew, wrzaskliwość, znieważanie wraz z wszelaką złością.",
      "Bądźcie dla siebie nawzajem dobrzy i miłosierni. Przebaczajcie sobie nawzajem, tak jak i Bóg wam przebaczył w Chrystusie."
    ],
    [
      "Bądźcie więc naśladowcami Boga, jako dzieci umiłowane,",
      "i postępujcie drogą miłości, bo i Chrystus was umiłował i samego siebie wydał za nas w ofierze i dani na wdzięczną wonność Bogu.",
      "o nierządzie zaś i wszelkiej nieczystości albo chciwości niechaj nawet mowy nie będzie wśród was, jak przystoi „świętym”,",
      "ani o tym, co haniebne, ani o niedorzecznym gadaniu lub błazeństwie, co wszystko jest niestosowne. Raczej [winno być] wdzięczne usposobienie.",
      "O tym bowiem bądźcie przekonani, że żaden rozpustnik ani nieczysty, ani chciwiec — to jest bałwochwalca — nie ma dziedzictwa w królestwie Chrystusa i Boga.",
      "Niechaj was nikt nie zwodzi próżnymi słowami. Wskutek tych bowiem rzeczy nadchodzi gniew Boży na synów buntu.",
      "Nie bądźcież więc ich współuczestnikami.",
      "Albowiem niegdyś byliście ciemnością, lecz teraz [jesteście] światłością w Panu: postępujcie jak dzieci światłości.",
      "Owoc bowiem światłości — to wszystko, cokolwiek jest prawością i sprawiedliwością, i prawdą.",
      "Badajcie, co jest miłe Panu.",
      "I nie miejcie udziału w bezowocnych czynach ciemności, a raczej piętnując nawracajcie [tamtych].",
      "O tym bowiem, co u nich się dzieje po kryjomu, wstyd nawet mówić.",
      "Natomiast wszystkie te rzeczy piętnowane stają się jawne dzięki światłu, bo wszystko, co się staje jawne, jest światłem.",
      "Dlatego się mówi: Zbudź się, o śpiący, i powstań z martwych, a zajaśnieje ci Chrystus.",
      "Baczcie więc pilnie, jak postępujecie: nie jak niemądrzy, ale jako mądrzy.",
      "Wyzyskujcie sposobność, bo dni są złe.",
      "Nie bądźcie przeto nierozsądni, lecz usiłujcie zrozumieć, co jest wolą Pana.",
      "A nie upijajcie się winem, w czym jest rozwiązłość, ale napełniajcie się Duchem,",
      "przemawiając do siebie wzajemnie w psalmach i hymnach, i pieśniach pełnych ducha, śpiewając i wysławiając w waszych sercach Pana.",
      "Dziękujcie zawsze za wszystko Bogu Ojcu w imię Pana naszego Jezusa Chrystusa.",
      "Poddani bądźcie sobie wzajemnie w bojaźni Chrystusowej.",
      "Żony niechaj będą poddane swym mężom jak Panu,",
      "bo mąż jest głową żony, jak i Chrystus — Głową Kościoła: On — Zbawca Ciała.",
      "Lecz jak Kościół poddany jest Chrystusowi, tak i żony mężom — we wszystkim.",
      "Mężowie, miłujcie żony, jak i Chrystus umiłował Kościół i wydał zań samego siebie,",
      "aby go uświęcić oczyściwszy obmyciem wodą, któremu towarzyszy słowo,",
      "aby samodzielnie stawić przed sobą Kościół jako chwalebny, nie mający skazy czy zmarszczki, czy czegoś podobnego, lecz aby był święty i nieskalany.",
      "Tak powinni mężowie miłować swe żony, jak własne ciała. Kto miłuje swą żonę, siebie samego miłuje.",
      "Przecież nigdy nikt nie odnosił się z nienawiścią do własnego ciała, lecz [każdy] żywi je i pielęgnuje, jak i Chrystus — Kościół,",
      "bo jesteśmy członkami Jego Ciała.",
      "Dlatego opuści człowiek ojca i matkę, a połączy się z żoną swoją i będą dwoje jednym ciałem.",
      "Tajemnica to jest wielka, a ja mówię: w odniesieniu do Chrystusa i Kościoła.",
      "W końcu więc niechaj także każdy z was tak miłuje swą żonę jak siebie samego. A żona niechaj ze czcią się odnosi do swojego męża."
    ],
    [
      "Dzieci, bądźcie posłuszne w Panu rodzicom waszym, bo to jest sprawiedliwe.",
      "Czcij ojca twego i matką — jest to pierwsze przykazanie z obietnicą —",
      "aby ci było dobrze i abyś był długowieczny na ziemi.",
      "A [wy], ojcowie, nie pobudzajcie do gniewu waszych dzieci, lecz wychowujcie je, stosując karność i napominanie Pańskie.",
      "Niewolnicy, bądźcie posłuszni waszym doczesnym panom ze czcią i bojaźnią w prostocie waszego serca, jak Chrystusowi,",
      "nie służąc tylko dla oka, by ludziom się podobać, lecz jako niewolnicy Chrystusa, którzy z duszy pełnią wolę Bożą.",
      "z ochotą służcie, jak gdybyście [służyli] Panu, a nie ludziom,",
      "świadomi tego, że każdy — jeśli czyni co dobrego, otrzyma to z powrotem od Pana — czy to niewolnik, czy wolny.",
      "A wy, panowie, tak samo wobec nich postępujcie: zaniechajcie groźby, świadomi tego, że w niebie jest Pan zarówno ich, jak wasz, a u Niego nie ma względu na osoby.",
      "W końcu bądźcie mocni w Panu — siłą Jego potęgi.",
      "Obleczcie pełną zbroję Bożą, byście mogli się ostać wobec podstępnych zakusów diabła.",
      "Nie toczymy bowiem walki przeciw krwi i ciału, lecz przeciw Zwierzchnościom, przeciw Władzom, przeciw Rządcom świata tych ciemności, przeciw pierwiastkom duchowym zła na wyżynach niebieskich.",
      "Dlatego weźmijcie na siebie pełną zbroję Bożą, abyście w dzień zły zdołali się przeciwstawić i, zwalczywszy wszystko, się ostać.",
      "Stańcie więc [do walki] przepasawszy biodra wasze prawdą i oblókłszy pancerz, jakim jest sprawiedliwość,",
      "a obuwszy nogi w gotowość [głoszenia] dobrej nowiny o pokoju,",
      "w każdym wypadku weźmijcie wiarę jako tarczę, dzięki której zdołacie zgasić wszystkie rozżarzone pociski Złego.",
      "Weźmijcie też hełm zbawienia i miecz Ducha, to jest słowo Boże —",
      "wśród wszelakiej modlitwy i błagania. Przy każdej sposobności módlcie się w Duchu. Nad tym właśnie czuwajcie z całą usilnością i proście za wszystkich „świętych”,",
      "i za mnie, aby dane mi było słowo, gdy usta moje otworzę dla jawnego i swobodnego głoszenia tajemnicy ewangelii,",
      "dla której sprawuję poselstwo jako więzień, ażebym jawnie ją wypowiedział, tak jak winienem.",
      "Żebyście zaś wiedzieli i wy o moich sprawach, co robię, wszystko wam oznajmi Tychik, umiłowany brat i wierny sługa w Panu,",
      "którego wysłałem do was po to, żebyście wy poznali nasze sprawy, a on pocieszył wasze serca.",
      "Pokój braciom i miłość wraz z wiarą od Boga Ojca i Pana naszego Jezusa Chrystusa.",
      "Łaska [niech będzie] ze wszystkimi, którzy miłują Pana naszego Jezusa Chrystusa w nieskazitelności."
    ]
  ],
  [
    [
      "Paweł i Tymoteusz, słudzy Chrystusa Jezusa, do wszystkich świętych w Chrystusie Jezusie, którzy są w Filippi, wraz z „biskupami” i diakonami.",
      "Łaska wam i pokój od Boga, Ojca naszego, i Pana Jezusa Chrystusa.",
      "Dziękuję Bogu mojemu, ilekroć was wspominam —",
      "zawsze w każdej modlitwie, zanosząc ją z radością za was wszystkich —",
      "z powodu waszego udziału w [szerzeniu] ewangelii od pierwszego dnia aż do chwili obecnej.",
      "Ufam właśnie w to, że Ten, który zapoczątkował w was dobre dzieło, dokończy go do dnia Chrystusa Jezusa.",
      "Słusznie przecież mogę tak o was myśleć, bo noszę was wszystkich w sercu jako tych, którzy mają udział w mojej łasce: zarówno w moich kajdanach, jak i w obronie ewangelii za pomocą dowodów.",
      "Albowiem Bóg jest mi świadkiem, jak gorąco tęsknię za wami wszystkimi — miłością Chrystusa Jezusa.",
      "A modlę się o to, aby miłość wasza doskonaliła się coraz bardziej i bardziej w głębszym poznaniu i wszelkim wyczuciu",
      "dla oceny tego, co lepsze, abyście byli czyści i bez zarzutu na dzień Chrystusa,",
      "napełnieni plonem sprawiedliwości [nabytym] przez Jezusa Chrystusa ku chwale i czci Boga.",
      "Bracia, chcę, abyście wiedzieli, że moje sprawy wyszły raczej na korzyść dla ewangelii,",
      "tak iż kajdany moje stały się głośne w Chrystusie w całym Pretorium i u wszystkich innych.",
      "A więcej braci, ośmielonych w Panu moimi kajdanami, bardziej się odważa bez lęku głosić słowo Boże.",
      "Niektórzy wprawdzie z zawiści i przekory, drudzy zaś z dobrą wolą głoszą Chrystusa.",
      "Ci ostatni [głoszą] z miłości, świadomi tego, że jestem ustanowiony dla obrony ewangelii,",
      "tamci zaś powodowani niewłaściwym współzawodnictwem rozgłaszają Chrystusa nieszczerze, sądząc, że przez to dodadzą ucisku moim kajdanom.",
      "Ale cóż to znaczy? Jedynie to, że czy to obłudnie, czy naprawdę, na wszelki sposób rozgłasza się Chrystusa. A z tego ja się cieszę i będę się cieszył.",
      "Wiem bowiem, że to mi wyjdzie na zbawienie dzięki waszej modlitwie i pomocy, udzielanej przez Ducha Jezusa Chrystusa,",
      "zgodnie z gorącym oczekiwaniem i nadzieją moją, że w niczym nie doznam zawodu. Lecz jak zawsze, tak i teraz, z całą swobodą i jawnością Chrystus będzie uwielbiony w moim ciele: czy to przez życie, czy przez śmierć.",
      "Dla mnie bowiem żyć — to Chrystus, a umrzeć — to zysk.",
      "Jeśli bowiem żyć w ciele — to dla mnie owocna praca, to co mam wybrać? Nie umiem powiedzieć.",
      "Z dwóch stron doznaję nalegania: pragnę odejść i być z Chrystusem, bo to o wiele lepsze,",
      "a pozostawać w ciele — to bardziej dla was konieczne.",
      "A ufny w to wiem, że pozostanę, i to pozostanę nadal dla was wszystkich, dla waszego postępu i radości w wierze,",
      "aby rosła wasza duma w Chrystusie przeze mnie, przez moją ponowną obecność u was.",
      "Tylko sprawujcie się w sposób godny ewangelii Chrystusowej, abym ja — czy to, gdy przybędę i ujrzę was, czy też będąc z daleka — słyszał o waszych sprawach, że trwacie mocno w jednym duchu, jednym sercem wałcząc wspólnie o wiarę w ewangelię,",
      "i w niczym nie dajecie się zastraszyć przez przeciwników. To właśnie dla nich jest zapowiedzią zagłady, a dla was zbawienia, i to od Boga.",
      "Wam bowiem z łaski dane jest to dla Chrystusa: nie tylko w Niego wierzyć, ale i dla Niego cierpieć,",
      "skoro toczycie tę samą walkę, jaką u mnie widzieliście, a o jakiej u mnie teraz słyszycie."
    ],
    [
      "Jeśli więc jest jakie napomnienie w Chrystusie, jeśli jakaś moc przekonująca Miłości, jeśli jakiś udział w Duchu, jeśli jakie serdeczne współczucie —",
      "dopełnijcie mojej radości przez to, że będziecie mieli te same dążenia: tę samą miłość i wspólnego ducha, pragnąc tylko jednego,",
      "a niczego nie pragnąc dla niewłaściwego współzawodnictwa, ani dla próżnej chwały, lecz w pokorze oceniając jedni drugich za wyżej stojących od siebie.",
      "Niech każdy ma na oku nie [tylko] swoje własne sprawy, ale też i drugich.",
      "To dążenie niech będzie wśród was: to też [było] w Chrystusie Jezusie.",
      "On, istniejąc w postaci Bożej, nie skorzystał ze sposobności, aby na równi być z Bogiem,",
      "lecz ogołocił Samego Siebie, przyjąwszy postać sługi, stawszy się podobnym do ludzi. A w zewnętrznych przejawach uznany za człowieka,",
      "uniżył Samego Siebie, stawszy się posłusznym aż do śmierci — a śmierci krzyżowej.",
      "Dlatego też Bóg Go nad wszystko wywyższył i darował Mu imię ponad wszelkie imię,",
      "aby na imię Jezusa zgięło się każde kolano istot niebieskich i ziemskich, i podziemnych,",
      "i aby wyznał wszelki język, że Jezus Chrystus jest PANEM — ku chwale Boga Ojca.",
      "A przeto, umiłowani moi, skoro zawsze byliście posłuszni, zabiegajcie o własne zbawienie ze czcią i bojaźnią nie tylko w mojej obecności, lecz znacznie więcej teraz, gdy mnie nie ma.",
      "Albowiem to Bóg jest w was sprawcą i chcenia, i działania dla [spełnienia Jego] woli.",
      "Czyńcie wszystko bez szemrań i powątpiewań,",
      "abyście się stali bez zarzutu i bez winy — nienaganne dzieci Boże pośród narodu zepsutego i przewrotnego. Między nimi jawicie się jako źródła światła w świecie.",
      "Trzymajcie się mocno Słowa Życia, abym mógł być dumny w dniu Chrystusa, że nie na próżno biegłem i nie na próżno się trudziłem.",
      "A jeśli nawet krew moja ma być wylana przy ofiarniczej posłudze około waszej wiary, cieszę się, i dzielę radość z wami wszystkimi,",
      "a także i wy się cieszcie, i dzielcie radość ze mną.",
      "A mam nadzieję w Panu Jezusie, że niebawem poślę do was Tymoteusza, abym i ja doznał radości, dowiedziawszy się o waszych sprawach.",
      "Nie mam bowiem nikogo o równych dążeniach ducha, który by szczerze się zatroszczył o wasze sprawy:",
      "bo wszyscy szukają własnego pożytku, a nie — Chrystusa Jezusa.",
      "A wiecie, że on został wypróbowany: bo jak dziecko ojcu, tak on wraz ze mną służył ewangelii.",
      "Jego to mam nadzieję posłać do was natychmiast, skoro tylko rozejrzę się w swoich sprawach.",
      "Ufam zaś w Panu, że i ja sam przybędę niebawem.",
      "Uznałem też za konieczne posłać do was Epafrodyta, mojego brata, współpracownika i współbojownika, a waszego wysłannika, mającego zapobiec moim potrzebom,",
      "skoro bardzo tęsknił za wami wszystkimi i dręczył się tym, iż usłyszeliście o jego chorobie.",
      "Rzeczywiście bowiem zachorował tak, iż był bliski śmierci. Ale Bóg się nad nim zmiłował: nie tylko zaś nad nim, lecz i nade mną, żebym nie doznał smutku jednego po drugim.",
      "Przeto tym śpieszniej go posyłam, ażebyście wy, ujrzawszy go, ponownie się uradowali, i ja, żebym mniej się martwił.",
      "Przyjmijcie więc go w Panu z całą radością. A takich jak on otaczajcie czcią,",
      "bo dla sprawy Chrystusa bliski był śmierci, naraziwszy życie swoje po to, by dopełnić względem mnie posługi, której wy nie mogliście oddać."
    ],
    [
      "W końcu, bracia moi, radujcie się w Panu. Pisanie do was o tym samym dla mnie nie jest uciążliwe, a dla was jest środkiem niezawodnym.",
      "Strzeżcie się psów, strzeżcie się złych pracowników, strzeżcie się okaleczeńców.",
      "My bowiem jesteśmy prawdziwie ludem obrzezanym — my, którzy oddajemy cześć w duchu Bożym i chlubimy się w Chrystusie Jezusie, a nie pokładamy ufności w ciele.",
      "Chociaż ja także i w ciele mogę pokładać ufność. Jeśli ktoś inny mniema, że może ufność złożyć w ciele, to ja tym bardziej:",
      "obrzezany w ósmym dniu, z rodu Izraela, z pokolenia Beniamina, Hebrajczyk z Hebrajczyków, pod względem stosunku do Prawa faryzeusz,",
      "pod względem gorliwości — prześladowca Kościoła, pod względem sprawiedliwości legalnej stałem się bez zarzutu.",
      "Ale to wszystko, cc stanowiło dla mnie zysk, ze względu na Chrystusa uznałem za stratę",
      "I owszem, nawet uznaję wszystko za stratę ze względu na najwyższą cenę znajomości Chrystusa Jezusa, Pana mojego. Dla Niego wyzułem się ze wszystkiego i uznaję to za śmieci, bylebym pozyskał Chrystusa,",
      "i znalazł się w Nim nie mając mojej sprawiedliwości, pochodzącej z Prawa, lecz — Bożą sprawiedliwość otrzymaną przez wiarę w Chrystusa, sprawiedliwość pochodzącą od Boga, opartą na wierze —",
      "przez poznanie Jego: zarówno mocy Jego zmartwychwstania, jak i udziału w Jego cierpieniach — w nadziei, że upodabniając się do Jego śmierci,",
      "jakoś dojdę do pełnego powstania z martwych.",
      "Nie [mówię], że już [to] osiągnąłem i już się stałem doskonałym, lecz pędzę, abym też pochwycił, bo i sam zostałem pochwycony przez Chrystusa Jezusa.",
      "Bracia, ja nie sądzę o sobie samym, że już pochwyciłem, ale to jedno [czynię]: zapominając o tym, co za mną, a wytężając się do tego, co przede mną,",
      "pędzę ku wyznaczonej mecie, ku nagrodzie, do jakiej Bóg wzywa w górę w Chrystusie Jezusie.",
      "Wszyscy więc my, doskonali, tak to odczuwajmy: a jeśli odczuwacie coś inaczej, i to Bóg wam objawi.",
      "Jedynie to: dokąd doszliśmy, w tę samą stronę zgodnie postępujmy.",
      "Bądźcie, bracia, wszyscy razem moimi naśladowcami i wpatrujcie się w tych, którzy tak postępują, jak tego wzór macie w nas.",
      "Wielu bowiem postępuje — często mówiłem wam o nich, a teraz mówię z płaczem — jak wrogowie krzyża Chrystusowego.",
      "Ich losem — zagłada, ich bogiem — brzuch, a chwała — w tym, czego winni się wstydzić — ci, których dążenia są przyziemne.",
      "Bo nasza ojczyzna jest w niebie. Stamtąd też jako Zbawcy wyczekujemy Pana naszego Jezusa Chrystusa,",
      "który przekształci nasze poniżone ciało na podobne do swego chwalebnego ciała, tą potęgą, z jaką może nawet On podporządkować sobie wszystko."
    ],
    [
      "Przeto, bracia umiłowani, za którymi tęsknię, radości i chwało moja! Tak stójcie mocno w Panu, umiłowani!",
      "Proszę Ewodię i proszę Syntychę, aby były jednomyślne w Panu.",
      "Tak, proszę i ciebie, prawdziwy Syzygu, pomagaj im, bo one razem ze mną trudziły się dla ewangelii wraz z Klemensem i pozostałymi moimi współpracownikami, których imiona są w księdze życia.",
      "Radujcie się zawsze w Panu; raz jeszcze powiem: radujcie się!",
      "Wyrozumiała wasza łagodność niech będzie znana wszystkim ludziom: Pan jest blisko!",
      "O nic się [już zbytnio] nie troskajcie, ale w każdej sprawie prośby wasze niech się staną wiadome Bogu w modlitwie i błaganiu z dziękczynieniem.",
      "A pokój Boży przewyższający wszelki umysł będzie strzegł waszych serc i waszych myśli w Chrystusie Jezusie.",
      "W końcu, bracia, wszystko co jest prawdziwe, co godne, co sprawiedliwe, co czyste, co miłe, co zasługuje na uznanie: jeśli jest jakaś cnota i czyn chwalebny — to miejcie na myśli.",
      "Czyńcie to, czego się nauczyliście, co przyjęliście, co usłyszeliście u mnie, a Bóg pokoju będzie z wami.",
      "Także bardzo się ucieszyłem w Panu, że wreszcie rozkwitło wasze staranie o mnie, bo istotnie staraliście się, lecz nie mieliście po temu sposobności.",
      "Tego bynajmniej nie mówię z powodu niedostatku: ja bowiem nauczyłem się wystarczać sobie w warunkach, w jakich jestem.",
      "Umiem i cierpieć biedę, umiem i obfitować: do wszystkich w ogóle warunków jestem zaprawiony: i być sytym i głód cierpieć, obfitować i doznawać niedostatku.",
      "Wszystko mogę w Tym, który mnie umacnia.",
      "W każdym razie dobrze uczyniliście, biorąc udział w moim ucisku.",
      "Wy, Filipianie, wiecie przecież, że na początku [głoszenia] ewangelii, gdy opuściłem Macedonię, żaden z kościołów poza wami jedynymi nie miał ze mną otwartego rachunku przychodu i rozchodu,",
      "bo do Tesaloniki nawet raz i drugi przysłaliście na moje potrzeby.",
      "Mówię zaś to bynajmniej nie dlatego, że pragnę datku, lecz pragnę owocu, który rośnie dla was na rachunku.",
      "Stwierdzam, że wszystko mam, i to w obfitości: jestem w całej pełni zaopatrzony, otrzymawszy przez Epafrodyta od was wdzięczną woń, ofiarą przyjętą, miłą Bogu.",
      "A Bóg mój według swego bogactwa zaspokoi wspaniale w Chrystusie Jezusie każdą waszą potrzebę.",
      "Bogu zaś i Ojcu naszemu chwała na wieki wieków. Amen.",
      "Pozdrówcie każdego ze świętych w Chrystusie Jezusie. Pozdrawiają was bracia, którzy są ze mną.",
      "Pozdrawiają was wszyscy święci, zwłaszcza ci z domu cesarskiego.",
      "Łaska Pana naszego Jezusa Chrystusa [niech będzie] z duchem waszym. Amen."
    ]
  ],
  [
    [
      "Paweł, z woli Bożej Apostoł Chrystusa Jezusa, i Tymoteusz, brat,",
      "do świętych i wiernych w Chrystusie braci w Kolosach: łaska wam i pokój od Boga Ojca naszego.",
      "Dzięki czynimy Bogu, Ojcu Pana naszego Jezusa Chrystusa, zawsze ilekroć modlimy się za was —",
      "odkąd usłyszeliśmy o waszej wierze w Chrystusie Jezusie i o waszej miłości, jaką żywicie dla wszystkich świętych —",
      "z powodu nadziei [nagrody] odłożonej dla was w niebie. O niej to już przedtem usłyszeliście dzięki głoszeniu prawdy — ewangelii,",
      "która do was przybyła. Podobnie jak jest na całym świecie, tak również i u was owocuje ona i rośnie od dnia, w którym usłyszeliście i poznali łaskę Boga w [jej] prawdzie",
      "według tego, jak nauczyliście się od umiłowanego współsługi naszego Epafrasa. Jest on wiernym sługą Chrystusa zamiast nas;",
      "on też nam ukazał waszą miłość w Duchu.",
      "Przeto i my od dnia, w którym usłyszeliśmy, nie przestajemy za was się modlić i prosić [Boga], abyście doszli do pełnego poznania Jego woli we wszelkiej mądrości i duchowym zrozumieniu,",
      "aby postępować już w sposób godny Pana, w pełni Mu się podobając, wydając owoce wszelkich dobrych czynów i rosnąc przez głębsze poznanie Boga,",
      "według mocy Jego chwały zasilani całkowicie do pełnego wytrwania w cierpliwości. Z radością",
      "dziękujcie Ojcu, który was uzdolnił do uczestnictwa w dziale świętych w światłości.",
      "On uwolnił nas spod władzy ciemności i przeniósł do królestwa umiłowanego swego Syna,",
      "w którym mamy odkupienie — odpuszczenie grzechów.",
      "On jest obrazem Boga Niewidzialnego — Pierworodnym wobec każdego stworzenia,",
      "bo w Nim zostało wszystko stworzone: i to, co w niebiosach, i to, co na ziemi, byty widzialne i niewidzialne, czy Trony, czy Panowania, czy Zwierzchności, czy Władze, wszystko przez Niego i dla Niego zostało stworzone.",
      "On jest przed wszystkim i wszystko w Nim ma istnienie.",
      "I On jest Głową Ciała — Kościoła On jest Początkiem, Pierworodnym spośród umarłych, aby On uzyskał pierwszeństwo we wszystkim.",
      "Zechciał bowiem [Bóg], by w Nim zamieszkała cała pełnia,",
      "i aby przez Niego znów pojednać wszystko ze sobą: przez Niego — i to, co na ziemi, i to, co w niebiosach, wprowadziwszy pokój przez Krew Jego krzyża.",
      "I was, którzy byliście niegdyś obcymi [względem Boga] i Jego wrogami w sposobie myślenia na skutek złych czynów,",
      "teraz znów pojednał w doczesnym Jego Ciele przez śmierć, by stawić was wobec siebie jako świętych i nieskalanych, i nienagannych,",
      "bylebyście tylko trwali w wierze — ugruntowani i stateczni — a nie chwiejąc się w nadziei ewangelii. Ją to posłyszeliście głoszoną wszelkiemu stworzeniu, które jest pod niebem — jej sługą stałem się ja, Paweł.",
      "Teraz raduję się w cierpieniach za was i ze swej strony dopełniam braki udręk Chrystusa w moim ciele dla dobra Jego Ciała, którym jest Kościół.",
      "Jego sługą się stałem według zleconego mi wobec was Bożego włodarstwa, wypełnienia słowa Bożego,",
      "tajemnicy ukrytej od wieków i pokoleń. Teraz zaś została ona objawiona Jego świętym,",
      "którym Bóg zechciał oznajmić, jak wielkie jest bogactwo chwały tej tajemnicy pośród pogan. Jest nią Chrystus pośród was — nadzieja chwały.",
      "Jego to głosimy, upominając każdego człowieka z całą mądrością, aby każdego człowieka okazać doskonałym w Chrystusie.",
      "Po to właśnie się trudzę walcząc Jego mocą, która potężnie we mnie działa."
    ],
    [
      "Chcę bowiem, abyście wiedzieli, jak wielką walkę toczę o was i o tych, którzy są w Laodycei, i o tych wszystkich, którzy nie widzieli mnie osobiście,",
      "aby ich serca doznały pokrzepienia, aby zostali pouczeni w miłości, ku [osiągnięciu] całego bogactwa pełni zrozumienia, ku głębszemu poznaniu tajemnicy Boga — [to jest] Chrystusa.",
      "W Nim wszystkie skarby mądrości i wiedzy istnieją jako ukryte.",
      "O tym mówię, by was nikt nie zwodził przy pomocy pozornego dowodzenia.",
      "Choć bowiem ciałem jestem daleko, to jednak duchem jestem z wami, ciesząc się na widok waszego porządku i stałości wiary waszej w Chrystusa.",
      "Jak więc przejęliście [pouczeni] Chrystusa w osobie Jezusa, tego Pana, tak w Nim postępujcie,",
      "Zapuśćcie weń korzenie i na Nim dalej się budujcie i umacniajcie się w wierze, jak was nauczono, pełni wdzięczności.",
      "Baczcie, aby kto was nie zagarnął w niewolę przez tę filozofię będącą czczym oszustwem, opartą na ludzkim tylko podaniu, na żywiołach świata, a nie na Chrystusie.",
      "W Nim bowiem mieszka cała pełnia: Bóstwo na sposób ciała,",
      "bo zostaliście napełnieni w Nim, który jest Głową wszelkiej Zwierzchności i Władzy.",
      "I w Nim też zostaliście poddani obrzezaniu nie ręką dokonanemu, Chrystusowemu obrzezaniu — przez zupełne wyzucie się z ciała grzesznego,",
      "jako razem z Nim pogrzebani we chrzcie, w którym też razem zostaliście wskrzeszeni przez wiarę w moc Boga, który Go wskrzesił.",
      "I was umarłych na skutek występków i „nieobrzezania” waszego [grzesznego] ciała, razem z Nim przywrócił do życia. Darował nam wszystkie występki,",
      "skreślił zapis dłużny obciążający nas nakazami: to, co było naszym przeciwnikiem, to właśnie usunął z drogi, przygwoździwszy to do krzyża.",
      "Po rozbrojeniu Zwierzchności i Władz jawnie wystawił [je] na widowisko, powiódłszy je dzięki Niemu w triumfie.",
      "Niechaj więc nikt o was nie wydaje sądu co do jedzenia i picia, bądź w sprawie święta czy nowiu, czy szabatu.",
      "Są to [tylko] cienie rzeczy przyszłych, a rzeczywistość należy do Chrystusa",
      "Niechaj was nikt nie odsądza od nagrody, zamiłowany w uniżaniu siebie i czci aniołów, wnikając w to, co ujrzał. Taki nadęty bez powodu zmysłowym swym sposobem myślenia,",
      "nie trzyma się mocno Głowy — [Tego], z którego całe Ciało zaopatrywane i zespalane dzięki wiążącym połączeniom członków, rośnie Bożym wzrostem.",
      "Jeśli razem z Chrystusem umarliście dla „żywiołów świata”, dlaczego — jak gdyby żyjący [jeszcze] w świecie — dajecie sobie narzucać nakazy:",
      "„Nie bierz, ani nie kosztuj, ani nie dotykaj...!”",
      "A przecież wszystko to są rzeczy [przeznaczone] do zniszczenia przez spożycie — [przepisy] według nakazów i nauk ludzkich,",
      "które to mają wprawdzie pozór mądrości przez dobrowolny kult, uniżanie siebie i nieoszczędzanie ciała, nie przez okazywanie względów dla nasycenia zmysłowej natury."
    ],
    [
      "Jeśliście więc razem z Chrystusem powstali z martwych, szukajcie tego, co w górze, gdzie jest Chrystus jako zasiadający po prawicy Boga.",
      "Dążcie do tego, co w górze, nie do tego, co na ziemi.",
      "Umarliście bowiem i życie wasze ukryte jest z Chrystusem w Bogu.",
      "Gdy się ukaże Chrystus, życie nasze, wtedy i wy z Nim ukażecie się w chwale.",
      "Zadajcie więc śmierć temu, co przyziemne w członkach: rozpuście, nieczystości, lubieżności, złej żądzy i chciwości, która to jest bałwochwalstwem.",
      "Przez nie nadchodzi gniew Boży na synów buntu.",
      "I wy niegdyś tak postępowaliście, kiedyście w tym żyli.",
      "A teraz i wy odrzućcie to wszystko: gniew, zapalczywość, złość, znieważanie, haniebną mową — od ust waszych.",
      "Nie okłamujcie się nawzajem, jako ci, którzy zwlekli z siebie dawnego człowieka z jego uczynkami,",
      "a przyoblekli nowego, który wciąż się odnawia ku głębszemu poznaniu [Boga], według obrazu Tego, który go stworzył.",
      "A tu już nie ma Greka, ani Żyda, obrzezania, ani nieobrzezania, barbarzyńcy, Scyty, niewolnika, wolnego, lecz wszystkim we wszystkich [jest] Chrystus.",
      "Jako więc wybrańcy Boży — święci i umiłowani — obleczcie się w serdeczne miłosierdzie, dobroć, pokorę, cichość, cierpliwość,",
      "znosząc jedni drugich i wybaczając sobie nawzajem, jeśliby miał ktoś zarzut wobec kogoś: jak Pan wybaczył wam, tak i wy.",
      "Na to zaś wszystko [obleczcie] miłość, która jest więzią doskonałości.",
      "A sercami waszymi niech rządzi Chrystusowy pokój, do którego też zostaliście wezwani, w jednym Ciele. I bądźcie wdzięczni.",
      "Słowo Chrystusa niech w was przebywa z [całym swym] bogactwem: z wszelką mądrością nauczajcie i napominajcie samych siebie przez psalmy, hymny, pieśni pełne ducha, pod wpływem łaski śpiewając Bogu w waszych sercach,",
      "I wszystko, cokolwiek byście działali słowem lub czynem, wszystko [czyńcie] w imię Pana Jezusa, dziękując Bogu Ojcu przez Niego.",
      "Żony, bądźcie poddane mężom, jak przystało w Panu.",
      "Mężowie, miłujcie żony i nie bądźcie dla nich przykrymi.",
      "Dzieci, bądźcie posłuszne rodzicom we wszystkim, bo to jest miłe w Panu.",
      "Ojcowie, nie rozdrażniajcie waszych dzieci, aby nie traciły ducha.",
      "Niewolnicy, bądźcie we wszystkim posłuszni doczesnym panom, nie służąc tylko dla oka, jak gdybyście się mieli ludziom przypodobać, lecz w szczerości serca, bojąc się [prawdziwego] Pana.",
      "Cokolwiek czynicie, z duszy wykonujcie jak dla Pana, a nie dla ludzi, świadomi,",
      "że od Pana otrzymacie jako zapłatę dziedzictwo [wiekuiste]. Służcie Panu — Chrystusowi.",
      "Kto bowiem popełnia bezprawie, poniesie skutki popełnionego bezprawia; a [u Niego] nie ma względu na osoby."
    ],
    [
      "Panowie, oddawajcie niewolnikom to, co sprawiedliwe i słuszne, świadomi tego, że i wy macie Pana w niebie.",
      "Trwajcie gorliwie na modlitwie, czuwając na niej wśród dziękczynienia.",
      "Módlcie się jednocześnie i za nas, aby Bóg otworzył nam podwoje [dla] słowa, dla głoszenia tajemnicy — Chrystusa, na skutek czego jestem też więźniem —",
      "abym ją czynił jawną, jak winienem [ją] wypowiedzieć.",
      "Wobec tych, którzy są na zewnątrz, postępujcie mądrze, wyzyskując każdą sposobność.",
      "Mowa wasza zawsze miła, niech będzie solą zaprawiona, tak iżbyście wiedzieli, jak należy każdemu odpowiadać.",
      "Wszystko o mnie oznajmi wam Tychik, umiłowany brat, wierny sługa i współpracownik w Panu.",
      "Wysyłam go do was właśnie po to, żebyście wy wiedzieli o naszych sprawach, a on żeby pokrzepił wasze serca",
      "wraz z Onezymem, wiernym i umiłowanym bratem, który jest spośród was wszystko, co jest tutaj, wam oznajmią.",
      "Pozdrawia was Arystarch mój współwięzień, i Marek, kuzyn Barnaby — co do którego otrzymaliście zlecenia: przyjmijcie go, jeśli do was przybędzie —",
      "i Jezus, zwany Justusem. Ci, będąc z Żydów, są jedynymi współpracownikami dla królestwa Bożego, którzy stali się dla mnie pociechą.",
      "Pozdrawia was rodak wasz Epafras, sługa Chrystusa Jezusa, zawsze walczący za was w modlitwach o to, abyście stali mocno — doskonali w pełnieniu każdej woli Bożej.",
      "Świadczę o nim, że usilnie się troszczy o was, oraz o tych, którzy są w Laodycei i w Hierapolis.",
      "Pozdrawia was Łukasz, umiłowany lekarz, i Demas.",
      "Pozdrówcie braci w Laodycei, zarówno Nimfasa jak i kościół [gromadzący się] w jego domu.",
      "A skoro list zostanie u was odczytany, postarajcie się o to, by odczytano go też w kościele w Laodycei; a wy żebyście też przeczytali list z Laodycei.",
      "Powiedzcie zaś Archipowi: „Uważaj, abyś wypełnił posługę, którą wziąłeś od Pana”.",
      "Pozdrowienie ręką moją — Pawła: Pamiętajcie o moich kajdanach! Łaska [niech będzie] z wami!"
    ]
  ],
  [
    [
      "Paweł, Sylwan i Tymoteusz do Kościoła Tesaloniczan w Bogu Ojcu i w Panu Jezusie Chrystusie. Łaska wam i pokój.",
      "Ustawicznie składamy Bogu dzięki za was wszystkich, wspominając [was] nieustannie w modlitwach naszych,",
      "przywodząc na pamięć uczynną waszą wiarę i miłość ofiarną, i wytrwałą nadzieję w Panu naszym Jezusie Chrystusie przed Bogiem i Ojcem naszym;",
      "wiedząc, bracia umiłowani przez Boga, o  wybraniu waszym",
      "albowiem głosiliśmy wam Ewangelię nie tylko słowem, lecz także w mocy, i w Duchu Świętym, i we wszelkiej pełności; a sami wiecie, jacy byliśmy dla was, [przebywając] wśród was.",
      "Wy też staliście się naśladowcami naszymi i Pana, przyjmując słowo w wielkim ucisku z weselem Ducha Świętego,",
      "tak że staliście się wzorem dla wszystkich wiernych w Macedonii i Achai.",
      "Od was bowiem rozbrzmiało słowo Pańskie nie tylko po Macedonii i Achai, ale wasza wiara w Boga rozniosła się wszędzie, tak że nam o tym mówić więcej nie trzeba.",
      "Oni bowiem sami głoszą o nas, jakie było nasze wejście do was i jak nawróciliście się do Boga od bałwanów, aby służyć Bogu żywemu i prawdziwemu",
      "i oczekiwać Syna Jego z niebios, tego którego wzbudził z martwych, Jezusa, który nas wybawia od mającego nadejść gniewu."
    ],
    [
      "Sami bowiem wiecie, bracia, że nasz pobyt u was nie był daremny.",
      "Doznaliśmy w Filippi, jak wiecie, utrapień i zniewag, zdobyliśmy się jednak w Bogu naszym na odwagę, aby głosić wam wśród ciężkich zmagań Ewangelię Bożą.",
      "A nauczanie nasze nie [wypływa] z błędu ani z nieczystej pobudki, ani też podstępu,",
      "lecz jako Bóg uznał nas za godnych, aby powierzyć nam Ewangelię, tak mówimy, nie po to, aby się ludziom podobać, ale Bogu, który bada serca nasze.",
      "Nigdy też nie uciekaliśmy się do pochlebstw, jak wiecie, ani nie mieliśmy, Bóg świadkiem, ukrytej chęci zysku.",
      "Nie szukaliśmy również chwały u ludzi, ani u was, ani u innych.",
      "I mając prawo jako apostołowie Chrystusa być wam ciężarem, staliśmy się łagodnymi pośród was, jak matka-karmicielka tuląca dzieci swoje.",
      "Czułość nasza dla was była taka, że pragnęliśmy wam dać nie tylko Ewangelię Bożą, ale i życie nasze, tak drogimi staliście się dla nas.",
      "Wszak pamiętacie, bracia, naszą pracę i trud. Pracując nocą i dniem, aby nikomu z was nie być ciężarem, głosiliśmy wam Ewangelię Bożą.",
      "Wy jesteście świadkami a także Bóg, jak święcie, sprawiedliwie i nienagannie postępowaliśmy z wami, wiernymi.",
      "Przecież wiecie, jakośmy każdego z was, jako ojciec swe dzieci,",
      "upominali, zachęcali i zaklinali, abyście postępowali w sposób godny Boga, który was wzywa do swego królestwa i chwały.",
      "Dlatego i my nieustannie dzięki składamy Bogu, że przyjmując Boże słowo nauki głoszone przez nas, wzięliście je nie jako słowo ludzkie, ale jak jest w istocie, jako słowo Boże, które też działa w was, wierzących.",
      "Wy bowiem, bracia, staliście się naśladowcami Kościołów Bożych w Chrystusie Jezusie, które są w Judei, gdyż to samo ucierpieliście i wy od współrodaków waszych, jako i one od Żydów.",
      "Ci i Pana Jezusa zabili, i proroków, i nas prześladowali; Bogu niemili i wszystkim ludziom przeciwni.",
      "Utrudniają nam nauczanie pogan, aby byli zbawieni, tak iż dopełniają stale miary swych grzechów; ale przychodzi na nich ostateczny gniew [Boży].",
      "My tedy, bracia, odłączeni od was na krótki czas, widokiem lecz nie sercem, z tym większym upragnieniem śpieszyliśmy ujrzeć oblicze wasze.",
      "Dlatego pragnęliśmy, zwłaszcza ja, Paweł, przybyć do was i raz, i drugi, ale przeszkodził nam szatan.",
      "Któż bowiem jest nadzieją naszą, i radością, i koroną chwały? Czyż nie wy przed Panem naszym Jezusem w dniu przyjścia Jego?",
      "Zaiste, jesteście chwałą naszą i radością."
    ],
    [
      "Dlatego też, nie mogąc tego znosić dłużej, postanowiliśmy pozostać w Atenach sami,",
      "a do was wysłaliśmy Tymoteusza, naszego brata i sługę Bożego w głoszeniu Ewangelii Chrystusowej, aby was pocieszył i utwierdził w wierze waszej,",
      "żeby nikt się nie zachwiał w tych uciskach. Wiecie bowiem, że takie jest nasze przeznaczenie.",
      "Bo gdy byliśmy u was, zapowiadaliśmy wam, że ucisk cierpieć będziemy, co się też i stało, jak wiecie.",
      "Dlatego i ja, nie mogąc dłużej wytrzymać, posłałem [do was], abym się dowiedział o wierze waszej, [lękając się], by snadź nie skusił was kusiciel a trud nasz nie okazał się daremny.",
      "Teraz jednak, gdy Tymoteusz od was powrócił do nas i przekazał nam dobre wieści o wierze i miłości waszej i że macie nas zawsze w dobrej pamięci, pragnąc nas widzieć jako i my was...,",
      "dlatego wielkiej doznaliśmy z was, bracia, pociechy we wszelkim utrapieniu i ucisku naszym przez waszą wiarę.",
      "Albowiem teraz żyjemy, skoro wy trwacie w Panu.",
      "Jakąż zatem podziękę złożyć możemy Bogu za was, za wszelką radość, którą weselimy się z was przed Bogiem naszym?",
      "W nocy i we dnie najusilniej Go błagamy, abyśmy was ujrzeli i uzupełnili braki wiary waszej.",
      "A sam Bóg i Ojciec nasz i Pan nasz Jezus niechaj kieruje drogę naszą ku wam.",
      "Was zaś niechaj Pan pomnaża i napełnia miłością wzajemną i ku wszystkim, jaką i my [odczuwamy] ku wam;",
      "Niech utwierdzi serca wasze w świętości nienagannej przed Bogiem i Ojcem naszym na przyjście Pana naszego Jezusa ze wszystkimi świętymi Jego."
    ],
    [
      "W końcu zaś, bracia, prosimy was i błagamy w Panu Jezusie: jak nauczyliście się od nas, w jaki sposób trzeba postępować, aby podobać się Bogu — co też czynicie — wzrastajcie w doskonałości.",
      "Wszak wiecie, jakie przykazania daliśmy wam przez Pana Jezusa.",
      "Bowiem wolą Bożą jest uświęcenie wasze — żebyście strzegli się rozpusty,",
      "aby każdy z was umiał utrzymać swe ciało w świętości i czci,",
      "a nie w żądzy rozpasanej, jak poganie, którzy Boga nie znają.",
      "Niech nikt nie oszukuje i nie krzywdzi brata swego w tej sprawie, bo mścicielem wszystkich tych rzeczy jest Pan, jakośmy to wam zapowiedzieli i poświadczyli.",
      "Bóg bowiem nie powołał nas do nieczystości, lecz do świętości.",
      "A zatem kto gardzi [tymi przykazaniami], nie człowiekiem garda, lecz Bogiem, który i wam dał swego Ducha Świętego.",
      "A o miłości braterskiej nie ma potrzeby wam pisać, bo sami przez Boga nauczeni jesteście miłować się wzajemnie,",
      "co też czynicie względem wszystkich braci w całej Macedonii. A napominamy was, bracia, abyście [w tym] jeszcze bardziej wzrastali",
      "i usilnie starali się żyć w spokoju; abyście pilnowali własnych spraw i własnymi pracowali rękami, jakośmy to wam nakazali,",
      "iżbyście godnie postępowali wobec obcych i nie zabiegali o cudzą pomoc.",
      "A nie chcemy, bracia, pozostawić was w niewiedzy co do tych, którzy zasnęli, abyście się nie smucili jak inni, którzy nadziei nie mają.",
      "Jeśli bowiem wierzymy, że Jezus umarł i zmartwychwstał, to tak samo Bóg i tych, którzy zasnęli przez Jezusa, przyprowadzi z Nim.",
      "A powiadamy to wam jako słowo Pańskie, że my, którzy żyjemy, którzy pozostawieni jesteśmy na przyjście Pańskie, nie uprzedzimy tych, którzy zasnęli.",
      "Albowiem sam Pan na dany znak, na głos archanioła i [dźwięk] trąby Bożej zstąpi z nieba i zmarli w Chrystusie powstaną pierwsi.",
      "Potem my, którzy żyjemy, którzy pozostawieni jesteśmy, jednocześnie z nimi zostaniemy porwani na obłoki, na spotkanie Pana w przestworzach. I tak zawsze z Panem pozostaniemy.",
      "Przeto pocieszajcie jedni drugich tymi słowy."
    ],
    [
      "A o czasie i chwili nie potrzebujecie, bracia, aby wam pisać.",
      "Sami bowiem doskonale wiecie, że dzień Pański nadejdzie jak złodziej w nocy,",
      "Bo gdy mówić będą: pokój i bezpieczeństwo, wtedy zagłada spadnie na nich nagle, jak bóle na niewiastę brzemienną, i nie ujdą.",
      "Lecz wy, bracia, nie pozostajecie w ciemnościach, żeby ów dzień zaskoczył was jak złodziej.",
      "Wszyscy bowiem jesteście synami światłości i synami dnia; nie do nocy przynależymy ani do ciemności.",
      "Nie zasypiajmy przeto jak inni, lecz czuwajmy i bądźmy trzeźwi.",
      "Ci bowiem, którzy śpią, w nocy śpią, a którzy się upijają, w nocy są pijani.",
      "Ale my, którzy przynależymy do dnia, bądźmy trzeźwi, przyodziani w pancerz wiary i miłości oraz w nadzieję zbawienia jak w przyłbicę.",
      "Albowiem Bóg nie przeznaczył nas do gniewu, ale do osiągnięcia zbawienia przez Pana naszego Jezusa Chrystusa,",
      "który umarł za nas, abyśmy — żywi czy umarli — wespół z Nim żyli.",
      "Dlatego pocieszajcie się wzajemnie i budujcie jeden drugiego, jako i czynicie.",
      "A prosimy was, bracia, abyście darzyli uznaniem tych, którzy wśród was pracują, i przewodniczą wam w Panu, i upominają was.",
      "Szanujcie ich nad wyraz w miłości ze względu na ich pracę; żyjcie ze sobą w pokoju.",
      "Zachęcamy was też, bracia, upominajcie krnąbrnych, pocieszajcie małodusznych, umacniajcie słabych, cierpliwi bądźcie względem wszystkich.",
      "Baczcie, aby jeden drugiemu nie oddawał złem za zło, ale zawsze czyńcie dobro względem siebie wzajemnie i względem wszystkich.",
      "Zawsze się radujcie.",
      "Módlcie się nieustannie.",
      "Za wszystko dzięki składajcie, bo taka jest wola Boża w Chrystusie Jezusie względem was.",
      "Ducha nie gaście.",
      "Proroctw nie lekceważcie.",
      "Doświadczajcie wszystkiego, a to, co dobre jest, zachowujcie.",
      "Unikajcie wszystkiego, co ma choćby pozór zła.",
      "A sam Bóg pokoju niech was w pełni uświęci i niechaj całe wasze jestestwo: duch, dusza i ciało zachowane zostanie bez skazy na przyjście Pana naszego Jezusa Chrystusa.",
      "Wierny jest ten, który was wzywa; On też tego dokona.",
      "Bracia, módlcie się i za nas.",
      "Pozdrówcie wszystkich braci pocałunkiem świętym.",
      "Zaklinam was przez Pana, aby list ten był przeczytany wszystkim braciom.",
      "Łaska Pana naszego Jezusa Chrystusa niech będzie z wami."
    ]
  ],
  [
    [
      "Paweł, Sylwan i Tymoteusz do Kościoła Tesaloniczan w Bogu, Ojcu naszym, i w Panu Jezusie Chrystusie.",
      "Łaska wam i pokój od Boga Ojca i Pana Jezusa Chrystusa.",
      "Winniśmy ustawicznie dzięki składać Bogu za was, bracia, co słuszne jest: albowiem wiara wasza się wzmaga i w każdym z was obfituje miłość wzajemna.",
      "Tak że i my sami chlubimy się z was w Kościołach Bożych, z waszej wytrwałości i wiary wśród wszystkich prześladowań waszych i ucisków, które znosicie.",
      "Pewny to znak sprawiedliwego sądu Bożego, iż uznani będziecie godnymi Królestwa Bożego, za które cierpicie.",
      "Albowiem jest rzeczą sprawiedliwą u Boga odpłacić uciskiem tym, którzy was uciskają,",
      "a wam uciśnionym [dać] odpocznienie z nami, gdy objawi się Pan Jezus [zstępując] z nieba z aniołami swej potęgi w płomieniu ognistym,",
      "aby wymierzyć karę tym, którzy Boga nie znają i którzy nie są posłuszni Ewangelii Pana naszego Jezusa.",
      "Ci poniosą karę zatracenia wiecznego, z dala od oblicza Pana i chwały Jego potęgi,",
      "kiedy w ów dzień przybędzie, aby być uwielbionym w świętych swoich i podziwianym we wszystkich, którzy uwierzyli: A wy przyjęliście z wiarą nasze świadectwo do was [zaniesione].",
      "Dlatego też modlimy się zawsze za was, aby Bóg nasz uczynił was godnymi powołania i żeby w swej mocy obdarzył pełnią wszelkie pragnienia dobra i dzieło [waszej] wiary,",
      "aby imię Pana naszego Jezusa było uwielbione w was a wy w Nim według łaski Boga naszego i Pana Jezusa Chrystusa."
    ],
    [
      "A co się tyczy przyjścia Pana naszego Jezusa Chrystusa i naszego z Nim połączenia, to prosimy was, bracia,",
      "abyście nie dali się tak rychło zachwiać w zdrowym sądzie, ani zatrwożyć czy to przez ducha, czy przez słowo, czy też przez list rzekomo nasz, jakoby dzień Pański już nadszedł.",
      "Niechaj was nikt nie zwodzi żadnym sposobem, bo [dzień ten nie nadejdzie], dopóki pierwej nie przyjdzie odstępstwo i nie objawi się człowiek nieprawości, syn zatracenia,",
      "który się sprzeciwia i wynosi nad wszystko, co nosi imię Boga lub co odbiera Boską cześć, aż zasiądzie w świątyni Bożej, podając się za Boga.",
      "Czyż nie przypominacie sobie, że będąc jeszcze u was to wam mówiłem?",
      "A teraz wiecie, co powstrzymuje, tak iż objawi się On [dopiero] w swoim czasie.",
      "Albowiem tajemnica nieprawości już się dokonuje, byle tylko wystąpił ten, który teraz powstrzymu je.",
      "A wtedy objawi się ów wichrzyciel, którego Pan Jezus zgładzi tchnieniem ust swoich i zatraci objawieniem swego przyjścia.",
      "A przyjście jego dokona się według działalności szatańskiej, we wszelkiej mocy, wśród znaków i cudów kłamliwych",
      "i z wszelką obłudą nieprawości dla tych, którzy są na drodze do wiecznej zguby, bo nie przyjęli miłości prawdy, aby byli zbawieni.",
      "I dlatego ześle na nich Bóg działanie błędu, aby uwierzyli kłamstwu,",
      "tak iż potępieni będą wszyscy, którzy nie uwierzyli prawdzie, lecz upodobali sobie w nieprawości.",
      "Ale my winniśmy zawsze dzięki składać Bogu za was, bracia umiłowani przez Pana, że Bóg wybrał was od początku ku zbawieniu przez uświęcenie Ducha i wiarę w prawdę.",
      "Do czego też wezwał was przez Ewangelię naszą, abyście dostąpili chwały Pana naszego Jezusa Chrystusa,",
      "Przeto, bracia, trwajcie [niewzruszenie] i trzymajcie się nauki, którą poznaliście czy to przez słowo, czy też przez nasz list.",
      "A sam Pan nasz Jezus Chrystus i Bóg Ojciec nasz, który z łaski nas umiłował i dał nam wieczne pocieszenie i dobrą nadzieję,",
      "niech pocieszy serce wasze i utwierdzi we wszelkim dobrym czynie i słowie."
    ],
    [
      "W końcu módlcie się, bracia, za nas, aby słowo Pańskie zwycięsko się szerzyło i było wysławiane jako i u was",
      "i abyśmy byli uwolnieni od ludzi przewrotnych i złych; nie wszyscy bowiem mają wiarę.",
      "A wierny jest Pan, który was utwierdzi i uchroni od złego.",
      "Co zaś do was, to ufamy w Panu, że to, co rozkazujemy, czynicie i czynić będziecie.",
      "A Pan niechaj kieruje serca wasze ku miłości Boga i cierpliwości Chrystusa.",
      "A nakazujemy wam, bracia, w imię Pana naszego Jezusa Chrystusa, abyście stronili od każdego brata postępującego w sposób niezdyscyplinowany, a nie według nauki, jaką od nas otrzymali.",
      "Sami bowiem wiecie, jak trzeba nas naśladować; bo nie postępowaliśmy wśród was w sposób niezdyscyplinowany,",
      "ani nie jedliśmy za darmo cudzego chleba, lecz w trudzie i mozole pracowaliśmy nocą i dniem, by dla nikogo z was nie być ciężarem.",
      "Nie dlatego, że nie mamy do tego prawa, ale żeby dać wam siebie za wzór, abyście nas naśladowali.",
      "Przecież wtedy, gdy byliśmy u was, to wam nakazywaliśmy: jeśli ktoś nie chce pracować, niech też i nie je.",
      "Dowiadujemy się bowiem, że niektórzy wśród was postępują w sposób niezdyscyplinowany, nic nie robiąc, lecz zajmując się tylko błahostkami.",
      "Tym przeto nakazujemy i [tych] napominamy w Panu Jezusie Chrystusie, aby pracując w spokoju, własny chleb spożywali.",
      "Wy zaś, bracia, nie ustawajcie w czynieniu dobrze.",
      "A jeśli ktoś nie usłucha pouczenia naszego [przekazanego] w tym liście, tego sobie zaznaczcie i przestańcie z nim obcować, aby się zawstydził.",
      "Jednak nie uważajcie go za wroga, lecz upominajcie jak brata.",
      "A sam Pan pokoju niechaj was obdarza pokojem zawsze i na wszelki sposób. Pan niechaj będzie z wami wszystkimi.",
      "Pozdrowienie [napisane] ręką moją, Pawłową, co jest znakiem w każdym liście. Tak piszę.",
      "Łaska Pana naszego Jezusa Chrystusa niech będzie z wami wszystkimi."
    ]
  ],
  [
    [
      "Paweł, apostoł Chrystusa Jezusa, według rozkazu Boga, naszego Zbawiciela i Chrystusa Jezusa, naszej nadziei —",
      "Tymoteuszowi, prawowitemu dziecku w wierze. Łaska, miłosierdzie, pokój od Boga Ojca i Chrystusa Jezusa, Pana naszego.",
      "Jak prosiłem cię, kiedy wybierałem się do Macedonii, abyś pozostał w Efezie, [tak proszę teraz], abyś nakazał niektórym, żeby nie głosili błędnej nauki,",
      "ani też nie zajmowali się baśniami i genealogiami roztrząsanymi w nieskończoność, które sprzyjają raczej bezpłodnym dyskusjom, niż porządkowi Bożemu ugruntowanemu na wierze.",
      "Celem zaś przepowiadania jest miłość z czystego serca i dobrego sumienia, i wiary nieobłudnej.",
      "Niektórzy, zboczywszy od tego, zagubili się w czczej gadaninie.",
      "Chcieli uchodzić za nauczycieli Prawa, nie rozumiejąc ani tego, co mówią, ani tego, co stanowczo twierdzą.",
      "Wiemy zaś, że Prawo jest dobre, jeśli je ktoś właściwie stosuje,",
      "wiedząc o tym, że Prawo nie jest przeznaczone dla sprawiedliwego, ale dla postępujących bezprawnie i dla nieposłusznych, bezbożnych i grzeszników, dla niegodziwych i do wszystkiego zdolnych, dla ojcobójców i matkobójców, morderców,",
      "dla nierządników, sodomitów, dla handlarzy niewolnikami, kłamców, krzywoprzysięzców i [dla innych], jeżeli [popełniają] cokolwiek innego, co jest w sprzeczności ze zdrową nauką,",
      "zgodną z Ewangelią chwały błogosławionego Boga, która została mi powierzona.",
      "Dzięki składam temu, który mnie umocnił, Chrystusowi Jezusowi, naszemu Panu, że uznał mnie godnym zaufania, przeznaczając do posługi, [mnie],",
      "który pierwej byłem bluźniercą i prześladowcą, i oszczercą. Dostąpiłem jednak miłosierdzia, ponieważ działałem w nieświadomości, w niewierze.",
      "Ale ponad miarę obfitowała łaska naszego Pana z wiarą i miłością, która jest w Chrystusie Jezusie.",
      "Wypowiedź zasługująca na wiarę i godna pełnego uznania, że Jezus Chrystus przyszedł na świat zbawić grzeszników, wśród których pierwszy jestem ja.",
      "Lecz dostąpiłem miłosierdzia dlatego, żeby we mnie pierwszym Jezus Chrystus okazał całą wielkoduszność jako przykład tym, którzy w Niego wierzyć będą dla życia wiecznego.",
      "A Królowi wieków, niezniszczalnemu, niewidzialnemu, jedynemu Bogu, cześć i chwała na wieki wieków. Amen.",
      "Ten oto nakaz powierzam ci, Tymoteuszu, dziecko [moje], zgodnie z proroctwami wypowiedzianymi o tobie, abyś nimi umocniony toczył dobry bój,",
      "mając wiarę i dobre sumienie. Niektórzy odrzuciwszy je, ulegli rozbiciu w wierze;",
      "do nich należy Hymenajos i Aleksander, których przekazałem szatanowi, ażeby się oduczyli bluźnić."
    ],
    [
      "Zalecam więc przede wszystkim, aby odprawiane były prośby, modlitwy, wspólne błagania, dziękczynienia za wszystkich ludzi,",
      "za królów i za wszystkich zwierzchników, abyśmy mogli prowadzić życie ciche i  spokojne we wszelkiej pobożności i  uczciwości.",
      "Jest to bowiem dobre i miłe w oczach Zbawiciela, naszego Boga,",
      "który chce, żeby wszyscy ludzie zostali zbawieni i doszli do poznania prawdy.",
      "Albowiem jeden jest tylko Bóg, jeden też pośrednik między Bogiem i ludźmi, człowiek, Chrystus Jezus,",
      "który wydał siebie samego na okup za wszystkich — świadectwo [obwieszczone] w swoim czasie,",
      "dla którego ja zostałem ustanowiony głosicielem i apostołem — mówią prawdę, nie kłamię — nauczycielem pogan w wierze i prawdzie.",
      "Chcę więc, żeby mężczyźni modlili się na każdym miejscu, wznosząc [ku niebu] czyste ręce bez gniewu i swarów.",
      "Podobnie też niewiasty [niech się modlą] w skromnym odzieniu, ze wstydliwością i umiarkowaniem niech się przyozdabiają, nie przesadnie splatanymi włosami, albo złotem czy perłami, albo kosztownym strojem,",
      "lecz dobrymi uczynkami, jak przystoi niewiastom, oddającym się służbie Bożej.",
      "Niewiasta niechaj korzysta z nauki w milczeniu, w pełnej uległości.",
      "Nauczać zaś niewieście nie pozwalam, ani też panoszyć się nad mężem, lecz [chcę], by żyła w cichości.",
      "Albowiem Adam został pierwszy utworzony, potem Ewa.",
      "I nie Adam został uwiedziony, lecz niewiasta, która dała się uwieść, wpadła w przestępstwo.",
      "Zbawiona zaś zostanie przez rodzenie dzieci, byle tylko wytrwały ze skromnością w wierze, miłości i świątobliwości."
    ],
    [
      "Wypowiedź zasługująca na wiarę: jeśli ktoś pragnie biskupstwa, pożąda dobrego dzieła.",
      "Biskup powinien być nienaganny, mąż jednej żony, trzeźwy, rozsądny, przyzwoity, gościnny, zdolny do nauczania,",
      "nieskłonny do pijaństwa ani do bicia, ale opanowany, nie kłótliwy, nie chciwy na pieniądze,",
      "dobrze zarządzający własnym domem, trzymający dzieci w uległości z wszelką godnością.",
      "Bo jeśli ktoś nie umie własnym domem zarządzać, jakżeż będzie się troszczył o Kościół Boży?",
      "Nie świeżo ochrzczony, żeby uniesiony pychą nie wpadł w diabelskie potępienie.",
      "Powinien też mieć dobre świadectwo od tych, którzy są z zewnątrz, żeby nie popadł w pogardę i sidła diabelskie.",
      "Diakoni tak samo [winni być] poważni, nie obłudni w mowie, nie używający nadmiernie wina, nie chciwi brudnego zysku,",
      "strzegący tajemnicy wiary w czystym sumieniu.",
      "I oni niech będą najpierw poddani próbie, a potem [dopiero], jeśli okażą się bez zarzutu, niech będą dopuszczeni do pełnienia funkcji diakonatu.",
      "Niewiasty tak samo [niech będą] skromne, nieskłonne do oczerniania, trzeźwe, wierne we wszystkim.",
      "Diakoni niech będą mężami jednej żony, kierujący dobrze dziećmi i własnymi domami.",
      "Ci bowiem, którzy dobrze spełnili funkcję diakońską, zdobywają dla siebie stopień zaszczytny i ufną śmiałość w wierze — tej w Chrystusie Jezusie.",
      "Piszę ci to, mając nadzieję przybyć do ciebie możliwie najszybciej.",
      "Gdybym się zaś opóźniał, [piszę], byś wiedział, jak trzeba postępować w domu Bożym, który jest Kościołem żyjącego Boga, kolumną i podporą prawdy.",
      "A bez wątpienia wielką jest tajemnica pobożności. [Chrystus], który objawił się w ciele, usprawiedliwiony został w Duchu, ukazał się aniołom, ogłoszony został narodom, znalazł wiarę w świecie, wzięty został w chwale."
    ],
    [
      "Duch zaś wyraźnie mówi, że w czasach ostatecznych odstąpią niektórzy od wiary, skłaniając się ku duchom zwodniczym i  ku naukom demonów,",
      "[uwiedzeni] obłudą kłamców, mających własne sumienie napiętnowane rozpalonym żelazem,",
      "zabraniających wchodzić w związki małżeńskie, [nakazujących] powstrzymać się od pokarmów, które Bóg stworzył, aby były pożywane z dziękczynieniem przez wierzących i tych, którzy poznali prawdę.",
      "Bo wszystko, co Bóg stworzył, jest dobre, i nie należy odrzucać niczego, co jest pożywane z dziękczynieniem.",
      "Staje się bowiem uświęcone przez słowo Boże i modlitwę.",
      "Przedkładając te rzeczy braciom, dobrym będziesz sługą Chrystusa Jezusa, karmionym słowami wiary i  dobrej nauki, za którą poszedłeś.",
      "Odrzucaj natomiast światowe i babskie baśnie; sam zaś zaprawiaj się do pobożności.",
      "Bo ćwiczenie cielesne nie na wiele się przyda; do wszystkiego zaś przydatna jest pobożność, mająca obietnicę życia obecnego i przyszłego.",
      "Wypowiedź ta zasługuje na wiarę i godna jest pełnego uznania.",
      "Dlatego bowiem trudzimy się i walczymy, ponieważ złożyliśmy nadzieję w Bogu żyjącym, który jest Zbawcą wszystkich ludzi, zwłaszcza wierzących.",
      "To zalecaj i tego nauczaj.",
      "Niechaj nikt twej młodości nie lekceważy, lecz bądź dla wiernych wzorem w mowie, w postępowaniu, w miłości, w wierze, w czystości [życia].",
      "Póki nie przybędę, pilnuj czytania, napominania, nauki.",
      "Nie zaniedbuj charyzmatu, który jest w tobie, który został ci dany przez proroctwo i włożenie rąk kolegium prezbiterów.",
      "O to zabiegaj i temu się oddaj, aby twój postęp widoczny był dla wszystkich.",
      "Uważaj na siebie i na naukę i w tym trwaj. To bowiem czyniąc i siebie samego zbawisz i tych, którzy cię słuchają."
    ],
    [
      "Starszego wiekiem nie strofuj ostro, lecz upominaj jak ojca; młodszych jak braci;",
      "starsze niewiasty jak matki, młodsze jak siostry, z wszelką skromnością.",
      "Miej we czci te wdowy, które rzeczywiście są wdowami.",
      "Jeśli zaś która wdowa ma dzieci albo wnuki, niechże się [takie] uczą najpierw pieczołowitości względem własnej rodziny i odpłacania rodzicom wdzięcznością. Jest to bowiem rzeczą przyjemną w oczach Bożych.",
      "Ta zaś, która istotnie jest wdową i osamotnioną, złożyła nadzieję w Bogu i poświęca dzień i noc na prośby i modlitwy.",
      "Ta zaś, która oddaje się rozkoszom, za życia już umarła.",
      "I to wszystko nakazuj, aby były nienaganne.",
      "A jeśli ktoś nie dba o swoich, zwłaszcza o domowników, wiary się zaparł i gorszy jest od niewierzącego.",
      "Do katalogu niech będzie wciągana ta wdowa, która ma nie mniej niż sześćdziesiąt lat, miała tylko jednego męża,",
      "znana z dobrych uczynków: że dzieci wychowała, że była gościnna, że nogi świętych obmywała, że strapionym śpieszyła z pomocą, że oddawała się każdemu dobremu dziełu.",
      "Młodszych zaś wdów nie przyjmuj. Skoro bowiem znęci je rozkosz przeciwna Chrystusowi, chcą za mąż wychodzić,",
      "ściągając na siebie potępienie, gdyż złamały pierwszą obietnicę.",
      "Równocześnie będąc bezczynne, uczą się krążyć po domach; a nie tylko są bezczynne, lecz i gadatliwe, wścibskie, rozprawiając o rzeczach niepotrzebnych.",
      "Chcę przeto, żeby młodsze wychodziły za mąż, rodziły dzieci, były gospodyniami domu, żeby nie dawały żadnej okazji stronie przeciwnej do rzucania potwarzy.",
      "Niektóre bowiem już odeszły [idąc] za szatanem.",
      "Jeśli któraś wierząca ma [krewne] wdowy, niechże je wspomaga i niech nie obciąża Kościoła, by tym, które są istotnie wdowami, mógł przyjść z pomocą.",
      "Prezbiterzy, którzy dobrze przewodzą, niech będą uznani za godnych podwójnej czci, zwłaszcza ci, którzy trudzą się głoszeniem słowa i nauczaniem.",
      "Mówi bowiem Pismo: „Nie zawiążesz pyska wołowi młócącemu” oraz: „Godzien jest robotnik zapłaty swojej”.",
      "Przeciwko prezbiterowi nie przyjmuj oskarżenia, chyba że je popiera dwu albo trzech świadków.",
      "Grzeszących upominaj w obecności wszystkich, żeby i inni przejmowali się lękiem.",
      "Zaklinam cię wobec Boga i  Chrystusa Jezusa oraz wybranych aniołów, abyś tego przestrzegał bez uprzedzenia, nie kierując się w niczym stronniczością.",
      "Na nikogo rąk pośpiesznie nie wkładaj, nie bierz udziału w grzechach cudzych. Siebie samego czystym zachowaj.",
      "Wody samej już nie pij, lecz używaj po trosze wina ze względu na żołądek i częste twe słabości.",
      "Grzechy ludzi niektórych są jawne, wyprzedzając sąd; za innymi zaś idą nawet w ślad.",
      "Podobnie też czyny dobre [są] znane, a i te, które nie są takimi, nie mogą pozostać w ukryciu [na zawsze]."
    ],
    [
      "Wszyscy, którzy są pod jarzmem jako niewolnicy, niech własnych panów uznają za godnych wszelkiej czci, ażeby nie bluźniono imieniu Boga i nauce.",
      "Ci zaś, którzy mają panów wierzących, niechaj ich nie lekceważą z tego powodu, że są braćmi, ale niech raczej rzetelniej im służą, ponieważ są wierzącymi i umiłowanymi [ci], którzy korzystają z [ich] usług. Tych rzeczy nauczaj i [do nich] zachęcaj.",
      "Jeśli ktoś naucza inaczej i nie trzyma się zdrowych słów naszego Pana Jezusa Chrystusa oraz nauki — zgodnie z pobożnością,",
      "[ten] oślepiony pychą niczego nie pojmuje, lecz choruje na dociekania i słowne utarczki; z tego rodzą się: zawiść, sprzeczka, bluźnierstwa, złośliwe podejrzenia,",
      "ostre przemawianie się ludzi o wypaczonym umyśle i którym niedostaje prawdy, [ludzi], co uważają, że pobożność jest źródłem zysku.",
      "Wielkim zaś zyskiem jest pobożność z poprzestaniem na tym, co się ma.",
      "Nic bowiem nie przynieśliśmy na ten świat, nic też wynieść nie możemy.",
      "Mając natomiast pożywienie i odzienie, i dach nad głową, bądźmy z tego zadowoleni.",
      "A ci, co się chcą bogacić, wpadają w pokusę i w zasadzkę oraz w liczne pożądliwości nierozumne i szkodliwe, które pogrążają ludzi w ruinę i zatracenie.",
      "Albowiem korzeniem wszelkiego zła jest chciwość, za którą uganiając się, zbłądzili niektórzy w wierze i siebie samych bardzo boleśnie pokłuli.",
      "Ty natomiast, o człowiecze Boży, uciekaj od tego, a ubiegaj się o sprawiedliwość, pobożność, wiarę, miłość, cierpliwość, łagodność.",
      "Staczaj dobry bój o wiarę, zdobądź życie wieczne, do którego zostałeś powołany i złożyłeś dobre wyznanie wobec wielu świadków.",
      "Nakazuję [ci] w obliczu Boga, który ożywia wszystko i Chrystusa Jezusa, który poświadczył dobre wyznanie przed Poncjuszem Piłatem,",
      "abyś zachował przykazanie bez skazy [i] bez zarzutu, aż do objawienia się naszego Pana Jezusa Chrystusa,",
      "które w swoim czasie pokaże błogosławiony i jedyny władca, Król królujących i Pan panujących,",
      "jedyny, który posiada nieśmiertelność, który zamieszkuje światłość niedostępną, którego nikt z ludzi nie widział ani zobaczyć nie może: Jemu cześć i panowanie wieczne. Amen.",
      "Bogatym na tym świecie nakazuj, ażeby się nie pysznili ani nie pokładali nadziei w niepewnym bogactwie, lecz w Bogu, który nam udziela wszystkiego obficie do używania;",
      "by czynili dobrze; by się bogacili w czyny dobre; żeby byli hojnymi, uspołecznionymi;",
      "by odkładali do skarbca dla siebie samych dobre oparcie na przyszłość, aby osiągnęli prawdziwe życie.",
      "O Tymoteuszu, strzeż depozytu, unikając światowych, czczych słów i sprzecznych twierdzeń rzekomej wiedzy.",
      "Niektórzy, wyznając ją, odpadli od wiary. Łaska z wami."
    ]
  ],
  [
    [
      "Paweł, z woli Boga apostoł Chrystusa Jezusa, dla [głoszenia] obietnicy życia w Chrystusie Jezusie —",
      "Tymoteuszowi [swemu] umiłowanemu dziecku. Łaska, miłosierdzie, pokój od Boga Ojca i Chrystusa Jezusa, naszego Pana.",
      "Dziękuję Bogu, któremu służę [prawem dziedzictwa] od przodków w czystym sumieniu, gdy nieprzerwaną pamięć zachowuję o tobie w mych modlitwach w nocy i we dnie,",
      "pragnąc cię zobaczyć — pomny na twoje łzy — bym został napełniony radością,",
      "gdy sięgam wspomnieniem na wiarę bez obłudy, jaka istnieje w tobie, a która zamieszkała najpierw w twojej babce Lois i w twej matce Eunice, a pewny jestem, że i w tobie.",
      "Dlatego właśnie przypominam, abyś rozpalił na nowo charyzmat Boży, który istnieje w tobie przez włożenie mych rąk.",
      "Albowiem nie dał nam Bóg ducha bojaźliwości, ale mocy i miłości, i trzeźwego myślenia.",
      "Nie wstydź się zatem świadectwa Pana naszego, ani mnie — Jego więźnia, lecz podziel złą dolę dla Ewangelii, według mocy Boga,",
      "który zbawił nas i wezwał wezwaniem świętym nie dzięki naszym uczynkom, lecz według własnego postanowienia i łaski, która nam dana została w Chrystusie Jezusie przed wiecznymi czasami,",
      "objawiona natomiast została teraz, przez ukazanie się naszego Zbawiciela, Chrystusa Jezusa, który zniweczył śmierć, a rzucił światło na życie i nieśmiertelność poprzez Ewangelię;",
      "dla niej ja zostałem ustanowiony głosicielem i apostołem, i nauczycielem.",
      "Z tej właśnie przyczyny cierpię też to, co obecnie, ale nie wstydzę się; bo wiem, komu uwierzyłem i pewny jestem, że mocen jest ustrzec depozyt mój na ów dzień.",
      "Wzorcem w wierze i miłości w Chrystusie Jezusie niech ci będą zdrowe słowa, któreś posłyszał ode mnie.",
      "Dobrego depozytu strzeż z pomocą Ducha Świętego, który w nas mieszka.",
      "Wiesz o tym, że odwrócili się ode mnie wszyscy ci, [którzy są] w Azji, do których należy Fygelos i Hermogenes.",
      "Niech Pan użyczy miłosierdzia domowi Onezyfora, że wiele razy mnie pokrzepił i łańcucha mego się nie zawstydził,",
      "lecz kiedy przybył do Rzymu, gorliwie mnie szukał i odnalazł.",
      "Niechaj mu da Pan, żeby znalazł miłosierdzie u Pana w owym dniu. A co i ile mi wyświadczył w Efezie, ty lepiej wiesz."
    ],
    [
      "Ty więc, moje dziecko, umacniaj się w łasce — tej w Chrystusie Jezusie —",
      "a co usłyszałeś ode mnie poprzez wielu świadków, przekaż to zasługującym na wiarę ludziom, którzy będą zdolni nauczać też innych.",
      "Podziel złą dolę jako dobry żołnierz Chrystusa Jezusa.",
      "Żaden bojownik nie wikła się w kłopoty około zdobycia utrzymania, aby się podobać temu, kto go zaciągnął.",
      "A jeżeli ktoś staje do walki, nie otrzymuje wieńca, jeżeli nie walczył przepisowo.",
      "Rolnik pracujący w znoju pierwszy powinien korzystać z plonów.",
      "Rozważ, co mówię, albowiem Pan da ci zrozumienie we wszystkim.",
      "Pamiętaj o potomku Dawida, Jezusie Chrystusie, który powstał z martwych według Ewangelii mojej;",
      "dla niej znoszę udrękę aż do więzów jak złoczyńca. Ale słowo Boże nie zostało związane.",
      "Dlatego znoszę wszystko przez wzgląd na wybranych, aby i oni dostąpili zbawienia w Chrystusie Jezusie razem z wieczną chwałą.",
      "Zasługująca na wiarę nauka: Jeśliśmy bowiem [z Nim] współumarli, Wespół [z Nim] i żyć będziemy.",
      "Jeśli wytrwamy, Wespół [z Nim] też królować będziemy. Jeśli [Go] się zaprzemy, To i On się nas zaprze.",
      "Jeśli my łamiemy wierność, On wiary dochowuje, bo nie może się zaprzeć siebie samego.",
      "To wszystko przypominaj, zaświadczając wobec Boga, aby nie walczyć słowami o słowa; to bowiem nie przyda się na nic, [jedynie] na zgubę słuchaczy.",
      "Staraj się abyś stanął przed Bogiem jako pracownik godny uznania, który nie przynosi wstydu, rzetelnie przekazując słowo prawdy.",
      "Unikaj zaś światowych, pustych słów, albowiem [ci, co się im oddają], coraz bardziej zdążają ku bezbożności,",
      "a ich słowo będzie się szerzyć jak gangrena. Do nich należy Hymenajos i  Fitelos [popr. Filetos],",
      "którzy odpadli od prawdy mówiąc, że zmartwychwstanie już nastąpiło i [tak] wywracają wiarę niektórych.",
      "A jednak mocny fundament Boży stoi, mając taką pieczęć: „poznał Pan tych, którzy są Jego”, oraz: „niech odstąpi od nieprawości każdy, kto wzywa imienia Pańskiego”.",
      "Przecież w wielkim domu znajdują się naczynia nie tylko złote i srebrne, lecz także drewniane i gliniane — jedne dla ozdoby a drugie do użytku pospolitego.",
      "Jeśliby więc ktoś oczyścił siebie samego z tego wszystkiego będzie naczyniem chwalebnym, poświęconym, pożytecznym dla Pana przygotowanym do każdego dobrego dzieła.",
      "Uciekaj zaś przed młodzieńczymi pożądaniami, a zabiegaj o sprawiedliwość, wiarę, miłość, pokój wraz z tymi, którzy wzywają Pana z czystego serca.",
      "Natomiast unikaj głupich i nieuporządkowanych dociekań, wiedząc, że wywołują kłótnie.",
      "Słudze zaś Pańskiemu nie przystoi się kłócić, ale być łagodnym względem wszystkich, zdolnym do nauczania, cierpliwym,",
      "z wyrozumiałością pouczającym przeciwników, bo może kiedyś da Bóg, że się nawrócą dla poznania prawdy",
      "i opamiętają się i wyrwą się z sideł szatana, spętani przez niego [i trzymani] dla jego woli."
    ],
    [
      "A to wiedz, że w dniach ostatnich nadejdą czasy trudne.",
      "Ludzie bowiem staną się samolubni, chciwi, wyniośli, pyszni, bluźniercy, nieposłuszni rodzicom, niewdzięczni, niegodziwi,",
      "bez serca, bez litości, oszczercy, niepohamowani, nieludzcy, nienawidzący dobra,",
      "zdrajcy, bezczelni, nadęci, miłujący rozkosz bardziej niż Boga,",
      "okazujący pozór pobożności, ale wyrzekający się jej mocy. I takich unikaj.",
      "Z takich bowiem są ci, którzy wciskają się do domów i uwodzą kobietki obciążone grzechami, wiedzione różnymi pożądliwościami,",
      "zawsze się uczące a nigdy nie mogące dojść do poznania prawdy.",
      "Tak jak Jannes i Jambres przeciwstawiali się Mojżeszowi, tak też i ci sprzeciwiają się prawdzie, ludzie o spaczonym umyśle, chwiejni w wierze.",
      "Ale dalej postępu robić nie będą, bo ich bezmyślność będzie jawna wszystkim, jak i tamtych [jawną] się stała.",
      "Ale ty poszedłeś za moją nauką, sposobem życia, zamiarami, wiarą, wielkodusznością, miłością, wytrwałością,",
      "prześladowaniami, cierpieniami, jakie mnie spotkały w Antiochii, w Ikonium, w Lystrze; jakież to prześladowania zniosłem! A ze wszystkich wyrwał mnie Pan.",
      "I wszyscy, którzy chcą żyć pobożnie w Chrystusie Jezusie, będą prześladowani.",
      "Ludzie zaś źli i oszuści będą się dalej posuwać w złem, błądzący i w błąd wprowadzani.",
      "Ale ty trwaj w tym, czegoś się nauczył i w co mocno uwierzyłeś. Wiesz bowiem, od kogo się nauczyłeś",
      "i ponieważ od dzieciństwa znasz Pisma święte, które mogą cię pouczyć o zbawieniu przez wiarę w Chrystusie Jezusie.",
      "Wszelkie Pismo od Boga natchnione jest pożyteczne do nauczania, do przekonywania, do poprawiania, do kształcenia w sprawiedliwości,",
      "aby człowiek Boży był doskonały, przysposobiony do każdego dobrego dzieła."
    ],
    [
      "Zaklinam [cię] wobec Boga i Chrystusa Jezusa, który będzie sądził żywych i umarłych [powołując się] na Jego zjawienie się i na Jego królestwo:",
      "przepowiadaj słowo, nalegaj w porę [czy] nie w porę, upominaj, karć, zachęcaj z całą wielkodusznością i pouczeniem.",
      "Przyjdzie bowiem czas, kiedy zdrowej nauki nie będą znosić, ale według własnych pożądań zgromadzą sobie nauczycieli, aby ich uszy łechtali",
      "i odwrócą ucho od prawdy, a zwrócą się ku baśniom.",
      "Ale ty bądź czujny we wszystkim, znoś mężnie trudy, wykonaj dzieło ewangelisty, spełnij swe posługiwanie.",
      "Albowiem mnie już mają ofiarować, a chwila mojej śmierci nadeszła.",
      "Stoczyłem dobry bój, bieg ukończyłem, wiarę zachowałem.",
      "Na ostatek odłożony został dla mnie wieniec sprawiedliwości, który mi odda w owym dniu Pan, sprawiedliwy sędzia, a nie tylko mnie, ale i wszystkim, którzy umiłowali zjawienie się Jego.",
      "Pośpiesz się, abyś rychło przybył do mnie.",
      "Demas bowiem mnie opuścił, umiłowawszy ten świat, i podążył do Tesaloniki, Krescens do Galacji, Tytus do Dalmacji.",
      "Tylko Łukasz jest ze mną. Zabierz Marka i przyprowadź ze sobą; jest mi bowiem pożyteczny do posługi.",
      "Tychika posłałem do Efezu.",
      "Opończę, którą zostawiłem w Troadzie, u Karpa, oraz księgi, zwłaszcza pergaminy, przynieś idąc [do mnie].",
      "Aleksander brązownik okazał wiele zła w stosunku do mnie: odda mu Pan według jego uczynków.",
      "I ty się go strzeż, bo bardzo sprzeciwiał się naszym słowom.",
      "Podczas pierwszej mojej obrony nikt przy mnie nie stanął, ale mnie wszyscy opuścili; niech im to nie będzie policzone.",
      "Ale Pan stanął przy mnie i umocnił mnie, aby przeze mnie dopełniło się przepowiadanie i żeby [jej] posłyszały wszystkie narody; wyrwany też zostałem z paszczy lwa.",
      "Wyrwie mnie Pan od wszelkiego złego czynu i wybawi [przyjmując] do swego królestwa niebieskiego; Jemu chwała na wieki wieków. Amen.",
      "Pozdrów Pryskę i Akwilę oraz dom Onezyfora.",
      "Erast pozostał w Koryncie, Trofima zaś pozostawiłem w Milecie chorego.",
      "Pospiesz się, abyś przybył przed zimą. Pozdrawiają cię Eubulus i Pudens, i Linus, i Klaudia, i wszyscy bracia.",
      "Pan Jezus niech będzie z duchem twoim. Łaska [niech będzie] z wami."
    ]
  ],
  [
    [
      "Paweł, sługa Boży i apostoł Jezusa Chrystusa dla [krzewienia] wiary wybranych Bożych i poznania prawdy wiodącej do pobożności",
      "dla nadziei życia wiecznego, które przyobiecał przed wiekami nieomylny Bóg,",
      "a w czasie właściwym objawił swoje słowo przez nauczanie powierzone mi z nakazu Zbawiciela, naszego Boga,",
      "Tytusowi, prawowitemu [mojemu] dziecku według wiary [nam] wspólnej. Łaska i pokój od Boga Ojca i Chrystusa Jezusa, Zbawiciela naszego.",
      "Pozostawiłem cię na Krecie po to, abyś uporządkował to, czego niedostaje i ustanowił w każdym mieście prezbiterów, jak ci poleciłem:",
      "[wybierając tego], kto jest bez zarzutu, mąż jednej żony, mający dzieci wierzące, nie pomawiane o złe prowadzenie się i nie krnąbrne.",
      "Biskup bowiem jako włodarz Boży winien być bez zarzutu: nie zarozumiały, nie gniewliwy, nie skłonny do pijaństwa, ani do bicia, nie chciwy brudnego zysku,",
      "lecz gościnny, rozmiłowany w dobrym, rozsądny, sprawiedliwy, pobożny, opanowany,",
      "trzymający się nauczania pewnego, zgodnego z nauką [apostolską], aby mógł i napominać w zdrowej nauce, i przekonywać opornych.",
      "Jest bowiem wielu krnąbrnych, gadatliwych i zwodzicieli, zwłaszcza spośród obrzezanych.",
      "Tych trzeba skłonić do milczenia. Oni to całe rodziny skłócają, nauczając, czego nie należy, dla wstrętnego zysku.",
      "Powiedział jeden z nich, ich własny prorok: „Kreteńczycy zawsze kłamcy, złe bestie, brzuchy leniwe”.",
      "Świadectwo to jest prawdziwe. Dlatego karć ich ostro, aby byli zdrowi w wierze,",
      "nie zważając na baśnie żydowskie i nakazy ludzi, którzy odwracają się od prawdy.",
      "Dla czystych wszystko jest czyste; dla splamionych zaś i niewiernych nic nie jest czyste, bo splamiony jest ich umysł i sumienie.",
      "Mówią, że znają Boga, lecz uczynkami temu przeczą, jako że są obmierzli, nieposłuszni i do żadnego dobrego dzieła niezdolni."
    ],
    [
      "Ale ty głoś, co zgodne jest ze zdrową nauką:",
      "aby starcy byli trzeźwi, poważni, roztropni, zdrowi w wierze, miłości, cierpliwości.",
      "Podobnie starsze niewiasty niech się zachowują jak przystoi świętym; niech nie oczerniają, nie nadużywają wina, niech dają dobry przykład,",
      "aby mogły pouczać w roztropności młodsze [niewiasty], żeby miłowały mężów, dzieci,",
      "żeby były rozsądne, czyste, gospodarne, dobre, uległe swym mężom, aby nie bluźniono słowu Bożemu.",
      "Młodzieńców również upominaj, aby byli umiarkowani",
      "we wszystkim, siebie samego dając za wzór dobrych uczynków; w nauczaniu [ukazuj] rzetelność, powagę,",
      "treść zdrową, nienaganną, aby przeciwnik poczuł się zawstydzony, nie mogąc o nas nic złego powiedzieć.",
      "Niewolnicy niech będą swym panom poddani we wszystkim, niech się starają im podobać, nie sprzeciwiając się",
      "ani nie oszukując, ale okazując wierność doskonałą, aby pod każdym względem byli chlubą dla nauki naszego Zbawiciela Boga.",
      "Ukazała się bowiem łaska Boga, źródło zbawienia dla wszystkich ludzi,",
      "pouczając nas, abyśmy wyrzekłszy się bezbożności i żądz światowych, rozsądnie, sprawiedliwie i pobożnie żyli na tym świecie,",
      "oczekując szczęśliwej nadziei i objawienia się chwały wielkiego Boga i Zbawiciela naszego Jezusa Chrystusa,",
      "który wydał samego siebie za nas, aby odkupić nas od wszelkiej nieprawości i oczyścić wybrany przez siebie lud, gorliwy w praktykowaniu dobra.",
      "To mów i napominaj, i karć z całą powagą. Niechaj cię nikt nie lekceważy."
    ],
    [
      "Przypominaj im, że władzom zwierzchnim winni być ulegli, posłuszni, do wszelkiego dobrego dzieła gotowi,",
      "żeby nikogo nie lżyli, nie byli kłótliwi, [lecz] uprzejmi, okazując stale łagodność wszystkim ludziom.",
      "Bo i my byliśmy niegdyś bezrozumni, oporni, błądzący, służąc wszelakim żądzom i rozkoszom, wiedliśmy życie w złości i zawiści, godni obrzydzenia, nienawidzący jedni drugich.",
      "Ale gdy ukazała się dobroć i łaskawość Zbawiciela naszego Boga",
      "zbawił on nas nie dla uczynków sprawiedliwych, jakich dokonaliśmy, lecz według miłosierdzia swego, przez obmycie odrodzenia i odnowienia w Duchu Świętym,",
      "którego wylał na nas obficie przez Jezusa Chrystusa Zbawiciela naszego,",
      "abyśmy łaską Jego usprawiedliwieni stali się według nadziei dziedzicami życia wiecznego.",
      "Godna wiary nauka i chcę, abyś i ty stale to podkreślał, iżby ci, którzy uwierzyli w Boga, przodowali w dobrych uczynkach. Jest to dobre i dla ludzi pożyteczne.",
      "Wystrzegaj się natomiast bezrozumnych dociekań, rodowodów, sporów i dysput dotyczących Prawa [Mojżeszowego], bo są bezużyteczne i próżne.",
      "Heretyka po jednym i drugim upomnieniu unikaj,",
      "wiedząc, że taki [człowiek] jest przewrotny i grzeszy, sam na siebie wyrok wydając.",
      "Gdy poślę do ciebie Artemasa albo Tychika, śpiesznie przybądź do mnie, do Nikopolis, tam bowiem postanowiłem przezimować.",
      "Zenasa biegłego w prawie i Apollosa zaopatrz troskliwie na drogę, żeby im na niczym nie zbywało.",
      "Niech też i nasi [wierni] uczą się przodować w dobrych uczynkach dla [zaspakajania] koniecznych potrzeb, żeby nie byli bezużyteczni.",
      "Pozdrawiają cię wszyscy, którzy są ze mną. Pozdrów tych, którzy nas miłują w wierze. Łaska [niech będzie] z wami wszystkimi."
    ]
  ],
  [
    [
      "Paweł, więzień Chrystusa Jezusa, i Tymoteusz, brat, do Filemona umiłowanego, naszego współpracownika,",
      "do Apfii, siostry, do naszego towarzysza broni Archipa, i do kościoła [gromadzącego się] w twym domu.",
      "Łaska wam i pokój od Boga Ojca naszego i Pana Jezusa Chrystusa.",
      "Dziękuję Bogu mojemu zawsze, ilekroć wspominam cię w moich modlitwach,",
      "słysząc o twojej miłości i wierze, jaką żywisz względem Pana Jezusa i dla wszystkich „świętych”.",
      "Oby twój udział w wierze okazał się twórczym w głębszym poznaniu wszelkiego dobrego czynu [jaki jest do spełnienia] wśród was dla Chrystusa.",
      "Bracie, doznałem wielkiej radości i pociechy z powodu twojej miłości, że [mianowicie] serca „świętych” otrzymały od ciebie pokrzepienie.",
      "A przeto, choć z całą swobodą mogę w Chrystusie nakładać na ciebie obowiązek,",
      "to jednak raczej proszę w imię miłości, skoro właśnie jestem taki. Jako stary Paweł, a teraz jeszcze więzień Chrystusa Jezusa —",
      "proszę cię za moim dzieckiem — za tym, którego zrodziłem w kajdanach, za Onezymem.",
      "Niegdyś dla ciebie nieużyteczny, teraz właśnie i dla ciebie, i dla mnie stał się on bardzo użyteczny.",
      "Jego ci odsyłam ty zaś jego, to jest serce moje, przyjmij do domu.",
      "Zamierzałem go trzymać przy sobie, aby zamiast ciebie oddawał mi usługi w kajdanach [noszonych dla] Ewangelii.",
      "Jednakże bez twojej zgody postanowiłem nie uczynić niczego, aby dobry twój czyn był nie jakby z musu, ale z dobrej woli.",
      "Może bowiem po to oddalił się od ciebie na krótki czas, abyś go odebrał na zawsze",
      "już nie jako niewolnika, lecz więcej niż niewolnika, jako brata umiłowanego. [Takim jest on] zwłaszcza dla mnie, ileż więcej dla ciebie zarówno w doczesności, jak w Panu.",
      "Jeśli więc się poczuwasz do łączności ze mną, przyjmij go jak mnie.",
      "Jeśli zaś wyrządził ci jaką szkodę lub winien cokolwiek, policz to na mój rachunek.",
      "Ja, Paweł, piszę to moją ręką, ja uiszczę odszkodowanie — by już nie mówić o tym, że ty w większym stopniu winien mi jesteś samego siebie.",
      "Tak, bracie, niech ja przez ciebie doznam radości w Panu: pokrzep moje serce w Chrystusie.",
      "Piszę do ciebie ufny w twoje posłuszeństwo, świadom, że nawet więcej zrobisz, niż mówię.",
      "A zarazem przygotuj mi gościnę: ufam bowiem, że będą wam zwrócony dzięki waszym modlitwom.",
      "Pozdrawia cię Epafras, mój współwięzień w Chrystusie Jezusie,",
      "[oraz] Marek, Arystarch, Demas, Łukasz — moi współpracownicy.",
      "Łaska Pana naszego Jezusa Chrystusa [niech będzie] z duchem waszym. Amen."
    ]
  ],
  [
    [
      "Wiele razy i wieloma sposobami przemawiał niegdyś Bóg do ojców przez proroków,",
      "na końcu zaś tych dni przemówił do nas przez Syna, którego ustanowił dziedzicem wszelkich rzeczy, przez którego też uczynił i wieki.",
      "On, który jest odblaskiem chwały i odbiciem istoty Jego, podtrzymuje wszystko słowem swej potęgi, a dokonawszy oczyszczenia z grzechów zasiadł po prawicy majestatu na wysokościach,",
      "o tyle stał się wyższym od aniołów, o ile odziedziczył wyższe od nich imię.",
      "Do któregoż bowiem z aniołów powiedział kiedykolwiek: Synem moim ty jesteś, jam cię dziś zrodził? I znowu: Ja będę mu ojcem, a on będzie mi synem?",
      "Skoro zaś znowu wprowadzi Pierworodnego na świat, rzecze: Niech się mu kłaniają wszyscy aniołowie Boży,",
      "Do aniołów zaś mówi: Aniołów swych czyni wichrami, sługi swe płomieniami ognia.",
      "Do Syna zaś: Tron twój, Boże, na wieki wieków, berło sprawiedliwości berłem królestwa twego.",
      "Umiłowałeś sprawiedliwość, a znienawidziłeś nieprawość, dlatego namaścił cię, Boże, Bóg twój olejkiem radości bardziej niż towarzyszy twoich.",
      "Oraz: Tyś na początku, Panie, osadził ziemię, dziełem też rąk twoich są niebiosa.",
      "One przeminą, ale Ty zostaniesz i wszystko jako szata zestarzeje się",
      "i jako płaszcz je zwiniesz, jako odzienie i odmienią się. Ty zaś będziesz ten sam, a lata twoje nie skończą się.",
      "Do kogóż z aniołów powiedział: Siądź po mojej prawicy Aż położę nieprzyjacioły twoje jako podnóżek stóp twoich.",
      "Czyż nie są oni wszyscy duchami przeznaczonymi do usług, posłanymi na pomoc starającym się posiąść zbawienie?"
    ],
    [
      "Dlatego musimy tym bardziej trzymać się tego, co słyszeliśmy, aby nam to czasem nie uciekło.",
      "Bo jeśli słowo wypowiedziane przez aniołów było niewzruszone, a wszelkie wykroczenie i nieposłuszeństwo otrzymało sprawiedliwą odpłatę;",
      "Jakże my ujdziemy, jeśli zaniedbamy tak wielkie zbawienie, które było głoszone na początku przez Pana, a potwierdzone nam przez tych, którzy go słyszeli?",
      "Którym i Bóg dał świadectwo przez znaki, cuda i różnorakie moce oraz przez udzielanie Ducha Świętego według swojej woli.",
      "Nie aniołom bowiem poddał przyszły świat, o którym mówimy.",
      "Ktoś to gdzieś stwierdził, gdy powiedział: Czym jest człowiek, że o nim pamiętasz, albo syn człowieczy, że troszczysz się o niego?",
      "Uczyniłeś go niewiele mniejszym od aniołów, chwałą i czcią ukoronowałeś go i ustanowiłeś go nad uczynkami twoich rąk.",
      "Wszystko poddałeś pod jego stopy. A skoro poddał mu wszystko, nie pozostawił niczego, co nie byłoby mu poddane. Lecz teraz jeszcze nie widzimy, aby wszystko było mu poddane.",
      "Ale widzimy Jezusa, który stał się niewiele mniejszy od aniołów, ukoronowanego chwałą i czcią za cierpienia śmierci, aby z łaski Boga zakosztował śmierci za wszystkich.",
      "Wypadało bowiem temu, dla którego jest wszystko i przez którego jest wszystko, aby, doprowadzając wielu synów do chwały, wodza ich zbawienia uczynił doskonałym przez cierpienie.",
      "Zarówno bowiem ten, który uświęca, jak i uświęceni, z jednego są wszyscy. Z tego powodu nie wstydzi się nazywać ich braćmi;",
      "Mówiąc: Oznajmię twoje imię moim braciom, pośród zgromadzenia będę ci śpiewał.",
      "I znowu: Będę pokładał w nim ufność. I znowu: Oto ja i dzieci, które dał mi Bóg.",
      "Ponieważ zaś dzieci są uczestnikami ciała i krwi, i on także stał się ich uczestnikiem, aby przez śmierć zniszczyć tego, który miał władzę nad śmiercią, to jest diabła;",
      "I aby wyzwolić tych, którzy z powodu lęku przed śmiercią przez całe życie podlegali niewoli.",
      "Bo zaiste nie przyjął natury aniołów, ale potomstwa Abrahama.",
      "Dlatego musiał we wszystkim upodobnić się do braci, aby stał się miłosiernym i wiernym najwyższym kapłanem wobec Boga dla przebłagania za grzechy ludu.",
      "A że sam cierpiał, będąc kuszony, może dopomóc tym, którzy są w pokusach."
    ],
    [
      "Dlatego, bracia święci, uczestnicy niebieskiego powołania, zwróćcie uwagę na Apostoła i Najwyższego Kapłana naszego wyznania, Chrystusa Jezusa;",
      "Wiernego temu, który go ustanowił, podobnie jak Mojżesz był w całym jego domu.",
      "Tym większej bowiem chwały jest on godzien od Mojżesza, im większą cześć od domu ma jego budowniczy.",
      "Bo każdy dom jest przez kogoś zbudowany, lecz tym, który wszystko zbudował, jest Bóg.",
      "I Mojżesz wprawdzie był wierny w całym jego domu jako sługa, na świadectwo tego, co potem miało być powiedziane;",
      "Lecz Chrystus jako syn panuje nad swoim domem. Jego domem my jesteśmy, jeśli tylko ufność i chwalebną nadzieję aż do końca niewzruszenie zachowamy.",
      "Dlatego, jak mówi Duch Święty: Dzisiaj, jeśli usłyszycie jego głos;",
      "Nie zatwardzajcie waszych serc jak podczas rozdrażnienia, w dniu próby na pustyni;",
      "Gdzie mnie wystawiali na próbę wasi ojcowie i doświadczali, i oglądali moje dzieła przez czterdzieści lat.",
      "Dlatego się rozgniewałem na to pokolenie i powiedziałem: Oni zawsze błądzą sercem i nie poznali moich dróg;",
      "Toteż przysiągłem w moim gniewie, że nie wejdą do mojego odpoczynku.",
      "Uważajcie, bracia, żeby nie było czasem w kimś z was przewrotnego serca niewiary, które by odstępowało od Boga żywego;",
      "Lecz zachęcajcie się wzajemnie każdego dnia, dopóki nazywa się „Dzisiaj”, aby nikt z was nie popadł w zatwardziałość przez oszustwo grzechu.",
      "Staliśmy się bowiem uczestnikami Chrystusa, jeśli tylko nasze pierwotne przeświadczenie aż do końca niewzruszenie zachowamy.",
      "Dopóki jest powiedziane: Dzisiaj, jeśli usłyszycie jego głos, nie zatwardzajcie waszych serc jak w dniu rozdrażnienia.",
      "Niektórzy bowiem usłyszawszy, rozdrażnili Pana, ale nie wszyscy z tych, którzy wyszli z Egiptu pod wodzą Mojżesza.",
      "A na kogo gniewał się przez czterdzieści lat? Czy nie na tych, którzy zgrzeszyli, a których ciała legły na pustyni?",
      "A którym przysiągł, że nie wejdą do jego odpoczynku, jeśli nie tym, którzy byli nieposłuszni?",
      "Widzimy więc, że nie mogli wejść z powodu niewiary."
    ],
    [
      "Bójmy się więc, gdy jeszcze trwa obietnica wejścia do jego odpoczynku, aby czasem się nie okazało, że ktoś z was jej nie osiągnął.",
      "I nam bowiem głoszono ewangelię jak i tamtym. Lecz tamtym nie pomogło słowo, które słyszeli, gdyż nie było powiązane z wiarą tych, którzy je słyszeli.",
      "Bo do odpoczynku wchodzimy my, którzy uwierzyliśmy, jak powiedział: Dlatego przysiągłem w moim gniewie, że nie wejdą do mojego odpoczynku, choć jego dzieła były dokonane od założenia świata.",
      "Powiedział bowiem w pewnym miejscu o siódmym dniu tak: I odpoczął Bóg siódmego dnia od wszystkich swoich dzieł.",
      "A tutaj znowu: Nie wejdą do mego odpoczynku.",
      "Ponieważ więc jest tak, że niektórzy mają wejść do niego, a ci, którym najpierw głoszono, nie weszli z powodu niewiary;",
      "Znowu wyznacza pewien dzień, mówiąc przez Dawida po tak długim czasie „Dzisiaj”, jak to zostało powiedziane: Dzisiaj, jeśli usłyszycie jego głos, nie zatwardzajcie waszych serc.",
      "Gdyby bowiem Jozue zapewnił im odpoczynek, Bóg nie mówiłby potem o innym dniu.",
      "A tak zostaje jeszcze odpoczynek dla ludu Bożego.",
      "Kto bowiem wszedł do jego odpoczynku, on także odpoczął od swoich czynów, tak jak Bóg od swoich.",
      "Starajmy się więc wejść do owego odpoczynku, aby nikt nie wpadł w ten sam przykład niewiary.",
      "Słowo Boże bowiem jest żywe i skuteczne, ostrzejsze niż wszelki miecz obosieczny, przenikające aż do rozdzielenia duszy i ducha, stawów i szpiku, zdolne rozsądzić myśli i zamiary serca.",
      "Żadne stworzenie nie ukryje się przed nim, przeciwnie, wszystko jest obnażone i odkryte przed oczami tego, któremu musimy zdać sprawę.",
      "Mając więc wielkiego najwyższego kapłana, który przeszedł przez niebiosa, Jezusa, Syna Bożego, trzymajmy się naszego wyznania.",
      "Nie mamy bowiem najwyższego kapłana, który by nie mógł współczuć naszym słabościom, lecz kuszonego we wszystkim podobnie jak my, ale bez grzechu.",
      "Przystąpmy więc z ufnością do tronu łaski, abyśmy dostąpili miłosierdzia i znaleźli łaskę ku pomocy w stosownej chwili."
    ],
    [
      "Każdy bowiem najwyższy kapłan wzięty spośród ludzi, dla ludzi jest ustanowiony w sprawach odnoszących się do Boga, aby składał dary i ofiary za grzechy;",
      "Który może współczuć nieświadomym i błądzącym, gdyż sam podlega słabościom.",
      "I z tego powodu powinien, jak za lud, tak i za samego siebie składać ofiary za grzechy.",
      "A nikt sam sobie nie bierze tej godności, tylko ten, który zostaje powołany przez Boga, tak jak Aaron.",
      "Podobnie i Chrystus nie sam siebie okrył chwałą, aby stać się najwyższym kapłanem, ale ten, który powiedział do niego: Ty jesteś moim Synem, ja ciebie dziś spłodziłem.",
      "Tak jak i w innym miejscu mówi: Ty jesteś kapłanem na wieki według porządku Melchizedeka.",
      "On za dni swego ciała zanosił z głośnym wołaniem i ze łzami modlitwy i usilne prośby do tego, który mógł go wybawić od śmierci, i został wysłuchany z powodu swojej bogobojności.",
      "Chociaż był Synem, nauczył się posłuszeństwa przez to, co wycierpiał.",
      "A uczyniony doskonałym, stał się sprawcą wiecznego zbawienia dla wszystkich, którzy są mu posłuszni;",
      "Nazwany przez Boga najwyższym kapłanem według porządku Melchizedeka.",
      "Wiele mamy o nim do powiedzenia, a trudno wam to wyjaśnić, ponieważ staliście się ociężali w słuchaniu.",
      "Chociaż bowiem ze względu na czas powinniście być nauczycielami, znowu potrzebujecie, żeby was ktoś uczył początkowych zasad słów Bożych, i staliście się ludźmi, którzy potrzebują mleka, a nie stałego pokarmu.",
      "Każdy bowiem, kto żywi się tylko mlekiem, jest niewprawny w słowie sprawiedliwości, bo jest niemowlęciem.",
      "Natomiast pokarm stały jest dla dorosłych, którzy przez praktykę mają zmysły wyćwiczone do rozróżniania dobra i zła."
    ],
    [
      "Dlatego zostawmy podstawowe nauki o Chrystusie i przejdźmy do tego, co doskonałe, nie zakładając ponownie fundamentu, którym jest pokuta od martwych uczynków i wiara w Boga;",
      "Nauka o chrztach i nakładaniu rąk, o zmartwychwstaniu umarłych i sądzie wiecznym.",
      "I to uczynimy, jeśli Bóg pozwoli.",
      "Niemożliwe jest bowiem, żeby tych, którzy raz zostali oświeceni i zakosztowali daru niebieskiego, i stali się uczestnikami Ducha Świętego;",
      "Zakosztowali też dobrego słowa Bożego i mocy przyszłego wieku;",
      "A odpadli – ponownie odnowić ku pokucie, gdyż sami sobie znowu krzyżują Syna Bożego i wystawiają go na hańbę.",
      "Ziemia bowiem, która pije deszcz często na nią spadający i rodzi rośliny użyteczne dla tych, którzy ją uprawiają, otrzymuje błogosławieństwo od Boga.",
      "Lecz ta, która wydaje ciernie i osty, jest odrzucona i bliska przekleństwa, a jej końcem jest spalenie.",
      "Ale chociaż tak mówimy, umiłowani, jesteśmy co do was przekonani o czymś lepszym i towarzyszącym zbawieniu.",
      "Bóg bowiem nie jest niesprawiedliwy, aby miał zapomnieć o waszym dziele i trudzie miłości, którą okazaliście dla jego imienia, gdy służyliście świętym i nadal służycie.",
      "Pragniemy zaś, aby każdy z was okazywał tę samą gorliwość, żebyście mieli pełnię nadziei aż do końca;",
      "Abyście nie byli ociężali, ale naśladowali tych, którzy przez wiarę i cierpliwość dziedziczą obietnice.",
      "Gdy bowiem Bóg dał obietnicę Abrahamowi, a nie miał nikogo większego, na kogo mógłby przysiąc, przysiągł na siebie samego;",
      "Mówiąc: Zaiste, błogosławiąc, błogosławić ci będę i rozmnażając, rozmnożę cię.",
      "A ponieważ tak cierpliwie czekał, dostąpił spełnienia obietnicy.",
      "Ludzie bowiem przysięgają na kogoś większego, a przysięga dla potwierdzenia jest zakończeniem wszystkich sporów między nimi.",
      "Dlatego też Bóg, chcąc dobitniej okazać dziedzicom obietnicy niezmienność swojego postanowienia, poręczył ją przysięgą;",
      "Abyśmy przez dwie niezmienne rzeczy, w których jest niemożliwe, aby Bóg kłamał, mieli silną pociechę, my, którzy uciekliśmy, by pochwycić się zaoferowanej nam nadziei;",
      "Którą mamy jako kotwicę duszy, bezpieczną i niewzruszoną, sięgającą poza zasłonę;",
      "Gdzie jako poprzednik wszedł dla nas Jezus, stawszy się najwyższym kapłanem na wieki według porządku Melchizedeka."
    ],
    [
      "Ten bowiem Melchizedek, król Salemu, kapłan Boga najwyższego, wyszedł na spotkanie Abrahama wracającego po rozgromieniu królów i pobłogosławił go.",
      "Jemu też Abraham wydzielił dziesięcinę ze wszystkiego. Jest on najpierw, według tłumaczenia, królem sprawiedliwości, potem też królem Salemu, co znaczy król pokoju.",
      "Bez ojca, bez matki, bez rodowodu, niemający ani początku dni, ani końca życia, ale upodobniony do Syna Bożego, pozostaje kapłanem na zawsze.",
      "Rozważcie więc, jak wielki był ten, któremu sam patriarcha Abraham dał dziesięcinę z łupu.",
      "Wprawdzie ci z synów Lewiego, którzy otrzymują urząd kapłański, mają nakaz zgodnie z prawem pobierać dziesięcinę od ludu, to jest od swoich braci, chociaż wywodzą się z lędźwi Abrahama;",
      "Lecz ten, który nie wywodził się z ich rodu, otrzymał dziesięcinę od Abrahama i pobłogosławił temu, który miał obietnice.",
      "A jest to rzecz bezsporna, że mniejszy otrzymuje błogosławieństwo od większego.",
      "Ponadto tu biorą dziesięciny ludzie, którzy umierają, tam zaś ten, o którym zaświadczono, że żyje.",
      "I jeśli tak można powiedzieć, także Lewi, który otrzymuje dziesięciny, dał dziesięcinę w Abrahamie.",
      "Był bowiem jeszcze w lędźwiach swego ojca, gdy Melchizedek wyszedł mu na spotkanie.",
      "Gdyby więc doskonałość była osiągalna przez kapłaństwo lewickie – gdyż lud otrzymał prawo oparte na nim – to jaka byłaby jeszcze potrzeba, aby pojawił się inny kapłan według porządku Melchizedeka, a nie był mianowany według porządku Aarona?",
      "A skoro zmienia się kapłaństwo, musi też nastąpić zmiana prawa.",
      "Ten zaś, o którym się to mówi, należał do innego pokolenia, z którego nikt nie służył przy ołtarzu.",
      "Wiadomo bowiem, że nasz Pan pochodził z pokolenia Judy, o którym to pokoleniu odnośnie kapłaństwa Mojżesz nic nie mówi.",
      "Jest to jeszcze bardziej oczywiste, skoro na podobieństwo Melchizedeka pojawia się inny kapłan;",
      "Który stał się nim nie według cielesnego przykazania prawa, ale według mocy niezniszczalnego życia.",
      "Tak bowiem świadczy: Ty jesteś kapłanem na wieki według porządku Melchizedeka.",
      "Zostało więc zniesione poprzednie przykazanie z powodu jego słabości i nieużyteczności.",
      "Prawo bowiem nie uczyniło niczego doskonałym, ale na jego miejsce została wprowadzona lepsza nadzieja, przez którą zbliżamy się do Boga.",
      "A stało się to nie bez złożenia przysięgi.",
      "Tamci bowiem zostali kapłanami bez przysięgi, ten zaś na podstawie przysięgi tego, który powiedział do niego: Przysiągł Pan i nie będzie żałował: Ty jesteś kapłanem na wieki według porządku Melchizedeka;",
      "O tyle też Jezus stał się poręczycielem lepszego przymierza.",
      "A wprawdzie tamtych kapłanów było wielu, gdyż śmierć nie pozwoliła im trwać na zawsze.",
      "Ten zaś, ponieważ trwa na wieki, ma kapłaństwo nieprzemijające.",
      "Dlatego też całkowicie może zbawić tych, którzy przez niego przychodzą do Boga, bo zawsze żyje, aby wstawiać się za nimi.",
      "Takiego to przystało nam mieć najwyższego kapłana: świętego, niewinnego, nieskalanego, oddzielonego od grzeszników i wywyższonego ponad niebiosa;",
      "Który nie musi codziennie, jak tamci najwyżsi kapłani, składać ofiar najpierw za własne grzechy, a potem za grzechy ludu. Uczynił to bowiem raz, ofiarując samego siebie.",
      "Prawo bowiem ustanawiało najwyższymi kapłanami ludzi, którzy podlegają słabościom, słowo zaś przysięgi, która nastąpiła po prawie, ustanowiło Syna doskonałego na wieki."
    ],
    [
      "A oto podsumowanie tego, co mówimy: mamy takiego najwyższego kapłana, który zasiadł po prawicy tronu Majestatu w niebiosach.",
      "Jest on sługą świątyni i prawdziwego przybytku zbudowanego przez Pana, a nie człowieka.",
      "Każdy bowiem najwyższy kapłan jest ustanawiany do składania darów i ofiar. Dlatego było konieczne, żeby i ten miał co ofiarować.",
      "Gdyby zaś był na ziemi, nie byłby kapłanem, gdyż są tu inni kapłani, którzy ofiarują dary zgodnie z prawem.",
      "Służą oni obrazowi i cieniowi tego, co niebiańskie, jak Bóg powiedział Mojżeszowi, gdy miał zbudować przybytek: Uważaj – powiedział – abyś uczynił wszystko według wzoru, który ci został ukazany na górze.",
      "Teraz zaś nasz kapłan o tyle znakomitszą otrzymał służbę, o ile jest pośrednikiem lepszego przymierza, które zostało oparte na lepszych obietnicach.",
      "Gdyby bowiem to pierwsze było nienaganne, to nie szukano by miejsca na drugie.",
      "Tymczasem, ganiąc ich, mówi: Oto nadchodzą dni, mówi Pan, gdy zawrę z domem Izraela i z domem Judy nowe przymierze.",
      "Nie takie przymierze, jakie zawarłem z ich ojcami w dniu, gdy ująłem ich za rękę, aby ich wyprowadzić z ziemi egipskiej. Ponieważ oni nie wytrwali w moim przymierzu, ja też przestałem o nich dbać, mówi Pan.",
      "Takie zaś jest przymierze, które zawrę z domem Izraela po tych dniach, mówi Pan: Dam moje prawa w ich umysły i wypiszę je na ich sercach. I będę im Bogiem, a oni będą mi ludem.",
      "I nikt nie będzie uczył swego bliźniego ani nikt swego brata, mówiąc: Poznaj Pana, bo wszyscy będą mnie znali, od najmniejszego aż do największego z nich.",
      "Będę bowiem łaskawy dla ich występków, a ich grzechów i nieprawości więcej nie wspomnę.",
      "A gdy mówi „nowe”, uznaje pierwsze za przedawnione; a to, co się przedawnia i starzeje, bliskie jest zaniku."
    ],
    [
      "Wprawdzie i pierwsze przymierze miało przepisy o służbie Bożej oraz ziemską świątynię.",
      "Został bowiem zbudowany przybytek, w którego pierwszej części, zwanej Miejscem Świętym, znajdował się świecznik, stół i chleby pokładne.",
      "Za drugą zaś zasłoną był przybytek, który zwano Miejscem Najświętszym.",
      "Posiadało ono złotą kadzielnicę i arkę przymierza całą pokrytą złotem, w której było złote naczynie z manną, laska Aarona, która zakwitła, i tablice przymierza.",
      "Nad arką były cherubiny chwały, które zacieniały przebłagalnię. Nie ma teraz potrzeby szczegółowo o tym wszystkim mówić.",
      "A odkąd zostało to tak urządzone, do pierwszej części przybytku zawsze wchodzą kapłani pełniący służbę Bożą;",
      "Do drugiej zaś raz w roku tylko sam najwyższy kapłan, i to nie bez krwi, którą ofiaruje za siebie i za grzechy niewiedzy ludu.",
      "W ten sposób Duch Święty pokazuje, że jeszcze nie została objawiona droga do Miejsca Najświętszego, dopóki jeszcze stał pierwszy przybytek.",
      "Był on wzorem na tamten czas, a składano w nim dary i ofiary, które nie mogą uczynić doskonałym w sumieniu tego, który pełni służbę Bożą;",
      "Która polegała tylko na pokarmach, napojach i różnych obmyciach, i przepisach cielesnych nałożonych aż do czasu naprawy.",
      "Lecz Chrystus, gdy przyszedł jako najwyższy kapłan dóbr przyszłych, przez większy i doskonalszy przybytek, nieuczyniony ręką, to jest nienależący do tego budynku;",
      "Ani nie przez krew kozłów i cieląt, ale przez własną krew wszedł raz do Miejsca Najświętszego, zdobywszy wieczne odkupienie.",
      "Jeśli bowiem krew wołów i kozłów oraz popiół z jałówki, którymi skrapia się nieczystych, uświęca aż do oczyszczenia ciała;",
      "To o ileż bardziej krew Chrystusa, który przez Ducha wiecznego ofiarował Bogu samego siebie bez skazy, oczyści wasze sumienie z martwych uczynków, by służyć Bogu żywemu?",
      "I dlatego jest pośrednikiem nowego testamentu, ażeby przez śmierć poniesioną dla odkupienia występków, popełnionych za pierwszego testamentu, ci, którzy zostali powołani, otrzymali obietnicę wiecznego dziedzictwa.",
      "Gdzie bowiem jest testament, tam musi nastąpić śmierć tego, który go sporządził.",
      "Testament przecież nabiera mocy po śmierci, gdyż nie jest ważny, dopóki żyje ten, kto sporządził testament.",
      "Dlatego i pierwszy testament nie był zapoczątkowany bez krwi.",
      "Gdy bowiem Mojżesz ogłosił całemu ludowi każde przykazanie zgodnie z prawem, wziął krew cieląt i kozłów z wodą, wełną szkarłatną i hizopem i pokropił zarówno samą księgę, jak i cały lud;",
      "Mówiąc: To jest krew przymierza, które Bóg dla was ustanowił.",
      "Podobnie też pokropił krwią przybytek i wszystkie naczynia przeznaczone do służby Bożej.",
      "I prawie wszystko jest oczyszczane krwią zgodnie z prawem, a bez przelania krwi nie ma przebaczenia grzechów.",
      "Było więc konieczne, aby obrazy rzeczy, które są w niebie, były oczyszczone w ten sposób, same zaś rzeczy niebiańskie – lepszymi ofiarami od tamtych.",
      "Chrystus bowiem wszedł nie do świątyni zbudowanej ręką, która była odbiciem prawdziwej, ale do samego nieba, aby teraz stawać dla nas przed obliczem Boga;",
      "I nie po to, żeby często ofiarować samego siebie jak najwyższy kapłan, który wchodzi co roku do Miejsca Najświętszego z cudzą krwią;",
      "Bo inaczej musiałby cierpieć wiele razy od początku świata. Lecz teraz na końcu wieków pojawił się raz dla zgładzenia grzechu przez ofiarowanie samego siebie.",
      "A jak jest postanowione ludziom raz umrzeć, a potem sąd;",
      "Tak też Chrystus raz ofiarowany na zgładzenie grzechów wielu, drugi raz ukaże się bez grzechu tym, którzy go oczekują dla zbawienia."
    ],
    [
      "Prawo bowiem, zawierając cień przyszłych dóbr, a nie sam obraz rzeczy, nie może nigdy przez te same ofiary, które co roku są nieustannie składane, uczynić doskonałymi tych, którzy przychodzą.",
      "W przeciwnym razie przestano by je składać, dlatego że składający je, raz oczyszczeni, nie mieliby już żadnych grzechów na sumieniu.",
      "A jednak przez te ofiary każdego roku odbywa się przypominanie grzechów.",
      "Niemożliwe jest bowiem, aby krew wołów i kozłów gładziła grzechy.",
      "Dlatego przychodząc na świat, mówi: Ofiary ani daru nie chciałeś, ale przygotowałeś mi ciało.",
      "Całopalenia i ofiary za grzech nie podobały się tobie.",
      "Wtedy powiedziałem: Oto przychodzę – na początku księgi napisano o mnie – abym spełniał twoją wolę, o Boże.",
      "Powiedziawszy wyżej: Ofiar, darów, całopaleń i ofiar za grzech nie chciałeś i nie podobały się tobie, choć składa się je zgodnie z prawem;",
      "Następnie powiedział: Oto przychodzę, abym spełniał twoją wolę, o Boże. Znosi pierwsze, aby ustanowić drugie.",
      "Za sprawą tej woli jesteśmy uświęceni przez ofiarę ciała Jezusa Chrystusa raz na zawsze.",
      "A każdy kapłan staje codziennie do wykonywania służby Bożej, wiele razy składając te same ofiary, które nigdy nie mogą zgładzić grzechów.",
      "Lecz ten, gdy złożył jedną ofiarę za grzechy na zawsze, zasiadł po prawicy Boga;",
      "Oczekując odtąd, aż jego nieprzyjaciele będą położeni jako podnóżek pod jego stopy.",
      "Jedną bowiem ofiarą uczynił doskonałymi na zawsze tych, którzy są uświęceni.",
      "A poświadcza nam to także Duch Święty. Bo powiedziawszy najpierw:",
      "Takie jest przymierze, które zawrę z nimi po tych dniach, mówi Pan: Włożę moje prawa w ich serca i wypiszę je na ich umysłach;",
      "Potem dodaje: A ich grzechów i nieprawości więcej nie wspomnę.",
      "Gdzie zaś jest ich odpuszczenie, tam nie potrzeba już ofiary za grzech.",
      "Mając więc, bracia, śmiałość, aby przez krew Jezusa wejść do Najświętszego Miejsca;",
      "Drogą nową i żywą, którą zapoczątkował dla nas przez zasłonę, to jest przez swoje ciało;",
      "I mając wielkiego kapłana nad domem Bożym;",
      "Zbliżmy się ze szczerym sercem, w pełni wiary, mając serca oczyszczone od złego sumienia i ciało obmyte czystą wodą.",
      "Trzymajmy wyznanie nadziei niechwiejące się, bo wierny jest ten, który obiecał.",
      "I okazujmy staranie jedni o drugich, by pobudzać się do miłości i dobrych uczynków;",
      "Nie opuszczając naszego wspólnego zgromadzenia, jak to niektórzy mają w zwyczaju, ale zachęcając się nawzajem, i to tym bardziej, im bardziej widzicie, że zbliża się ten dzień.",
      "Jeśli bowiem dobrowolnie grzeszymy po otrzymaniu poznania prawdy, to nie pozostaje już ofiara za grzechy;",
      "Lecz jakieś straszliwe oczekiwanie sądu i żar ognia, który strawić ma przeciwników.",
      "Kto gardził Prawem Mojżesza, ponosił śmierć bez miłosierdzia na podstawie zeznania dwóch albo trzech świadków.",
      "Jak wam się wydaje, na ileż surowszą karę zasługuje ten, kto by podeptał Syna Bożego i zbezcześcił krew przymierza, przez którą został uświęcony, i znieważył Ducha łaski?",
      "Znamy bowiem tego, który powiedział: Zemsta do mnie należy, ja odpłacę, mówi Pan. I znowu: Pan będzie sądzić swój lud.",
      "Straszna to rzecz wpaść w ręce Boga żywego.",
      "Przypomnijcie sobie dawne dni, kiedy to po oświeceniu znosiliście wielkie zmagania z cierpieniem;",
      "Czy to gdy byliście publicznie wystawieni na pośmiewisko i prześladowania, czy też gdy staliście się uczestnikami w cierpieniach tych, z którymi się tak obchodzono.",
      "Cierpieliście bowiem ze mną w moich więzach i przyjęliście z radością grabież waszego mienia, wiedząc, że macie w sobie lepszą i trwałą majętność w niebie.",
      "Nie odrzucajcie więc waszej ufności, która ma wielką zapłatę.",
      "Potrzeba wam bowiem cierpliwości, abyście wypełniając wolę Boga, dostąpili spełnienia obietnicy.",
      "Bo jeszcze tylko bardzo krótka chwila, a przyjdzie ten, który ma przyjść, i nie będzie zwlekał.",
      "A sprawiedliwy będzie żył z wiary, lecz jeśli się ktoś cofnie, moja dusza nie będzie miała w nim upodobania.",
      "My zaś nie jesteśmy z tych, którzy się wycofują ku zatraceniu, ale z tych, którzy wierzą ku zbawieniu duszy."
    ],
    [
      "A wiara jest podstawą tego, czego się spodziewamy, i dowodem tego, czego nie widzimy.",
      "Przez nią bowiem przodkowie otrzymali chlubne świadectwo.",
      "Przez wiarę rozumiemy, że światy zostały ukształtowane słowem Boga, tak że to, co widzimy, nie powstało z tego, co widzialne.",
      "Przez wiarę Abel złożył Bogu ofiarę lepszą niż Kain, dzięki czemu otrzymał świadectwo, że jest sprawiedliwy, bo Bóg zaświadczył o jego darach. Przez nią też, choć umarł, jeszcze mówi.",
      "Przez wiarę Henoch został przeniesiony, aby nie oglądał śmierci, i nie znaleziono go, ponieważ Bóg go przeniósł. Zanim bowiem został przeniesiony, miał świadectwo, że podobał się Bogu.",
      "Bez wiary zaś nie można podobać się Bogu, bo ten, kto przychodzi do Boga, musi wierzyć, że on jest i że nagradza tych, którzy go szukają.",
      "Przez wiarę Noe, ostrzeżony przez Boga o tym, czego jeszcze nie widziano, kierowany bojaźnią zbudował arkę, aby ocalić swój dom. Przez nią też potępił świat i stał się dziedzicem sprawiedliwości, która jest z wiary.",
      "Przez wiarę Abraham, gdy został wezwany, aby pójść na miejsce, które miał wziąć w dziedzictwo, usłuchał i wyszedł, nie wiedząc, dokąd idzie.",
      "Przez wiarę przebywał w ziemi obiecanej jak w obcej, mieszkając w namiotach z Izaakiem i Jakubem, współdziedzicami tej samej obietnicy.",
      "Oczekiwał bowiem miasta mającego fundamenty, którego budowniczym i twórcą jest Bóg.",
      "Przez wiarę także sama Sara, mimo podeszłego wieku, otrzymała moc poczęcia potomstwa i urodziła, gdyż za wiernego uznała tego, który obiecał.",
      "Dlatego z jednego człowieka, i to obumarłego, zrodziło się potomstwo tak liczne, jak gwiazdy niebieskie i jak niezliczony piasek na brzegu morza.",
      "Wszyscy oni umarli w wierze, nie otrzymawszy spełnienia obietnic, ale z daleka je ujrzeli, cieszyli się nimi i witali je, i wyznawali, że są obcymi i pielgrzymami na ziemi.",
      "Ci bowiem, którzy tak mówią, wyraźnie okazują, że szukają ojczyzny.",
      "Gdyby przecież wspominali tę, z której wyszli, mieliby sposobność powrócić.",
      "Teraz jednak pragną lepszej, to jest niebiańskiej. Dlatego Bóg nie wstydzi się być nazywany ich Bogiem, bo przygotował dla nich miasto.",
      "Przez wiarę Abraham, wystawiony na próbę, ofiarował Izaaka. On, który otrzymał obietnicę, złożył w ofierze jednorodzonego syna;",
      "On, któremu powiedziano: W Izaaku będzie nazwane twoje potomstwo;",
      "Uważał, że Bóg może nawet wskrzesić z martwych, skąd go też otrzymał na podobieństwo zmartwychwstania.",
      "Przez wiarę Izaak pobłogosławił Jakuba i Ezawa odnośnie tego, co miało nastąpić.",
      "Przez wiarę Jakub, umierając, pobłogosławił każdego z synów Józefa i pokłonił się, wsparty o wierzchołek swojej laski.",
      "Przez wiarę Józef, umierając, wspomniał o wyjściu synów Izraela i wydał polecenie co do swoich kości.",
      "Przez wiarę Mojżesz po urodzeniu przez trzy miesiące był ukrywany przez swoich rodziców, ponieważ widzieli, że dziecko jest urodziwe, i nie ulękli się rozkazu króla.",
      "Przez wiarę Mojżesz, gdy dorósł, odmówił nazywania się synem córki faraona;",
      "Wybierając raczej cierpieć uciski z ludem Bożym, niż mieć doczesną rozkosz z grzechu.",
      "Uważał zniewagi znoszone dla Chrystusa za większe bogactwo niż skarby Egiptu, bo wypatrywał zapłaty.",
      "Przez wiarę opuścił Egipt, nie lękając się gniewu króla, bo wytrwał, tak jakby widział Niewidzialnego.",
      "Przez wiarę obchodził Paschę i pokropienie krwią, aby nie dotknął ich ten, który niszczył pierworodne.",
      "Przez wiarę przeszli przez Morze Czerwone jak po suchej ziemi, a gdy Egipcjanie próbowali to uczynić, potonęli.",
      "Przez wiarę upadły mury Jerycha, gdy je okrążano przez siedem dni.",
      "Przez wiarę nierządnica Rachab nie zginęła razem z niewierzącymi, gdyż w pokoju przyjęła szpiegów.",
      "I co jeszcze mam powiedzieć? Nie wystarczyłoby mi bowiem czasu, gdybym miał opowiadać o Gedeonie, Baraku, Samsonie, Jeftem, Dawidzie, Samuelu i o prorokach;",
      "Którzy przez wiarę pokonali królestwa, czynili sprawiedliwość, dostąpili spełnienia obietnic, zamknęli paszcze lwom;",
      "Zgasili moc ognia, uniknęli ostrza miecza, umocnieni powstawali z niemocy, stali się dzielni na wojnie, zmusili do ucieczki obce wojska.",
      "Kobiety odzyskały swoich zmarłych przez wskrzeszenie. Inni zaś byli torturowani, nie przyjąwszy uwolnienia, aby dostąpić lepszego zmartwychwstania.",
      "Jeszcze inni doświadczyli szyderstw i biczowania, ponadto kajdan i więzienia.",
      "Byli kamienowani, przerzynani piłą, doświadczani, zabijani mieczem, tułali się w owczych i kozich skórach, cierpieli niedostatek, ucisk, utrapienie;",
      "(Których świat nie był godny). Błąkali się po pustyniach i górach, po jaskiniach i rozpadlinach ziemi.",
      "A ci wszyscy, choć zyskali chlubne świadectwo dzięki wierze, nie dostąpili spełnienia obietnicy;",
      "Ponieważ Bóg przewidział dla nas coś lepszego, aby oni nie stali się doskonali bez nas."
    ],
    [
      "Skoro i my mamy wokół siebie tak wielką chmurę świadków, zrzućmy z siebie wszelki ciężar i grzech, który nas tak łatwo osacza, w cierpliwości biegnijmy w wyznaczonym nam wyścigu;",
      "Patrząc na Jezusa, twórcę i dokończyciela wiary, który z powodu przygotowanej mu radości wycierpiał krzyż, nie zważając na hańbę, i zasiadł po prawicy tronu Boga.",
      "Pomyślcie więc o tym, który zniósł tak wielki sprzeciw wobec siebie ze strony grzeszników, abyście nie zniechęcali się w waszych umysłach i nie ustawali.",
      "Jeszcze nie stawialiście oporu aż do krwi, walcząc przeciwko grzechowi;",
      "I zapomnieliście o napomnieniu, które jest kierowane do was jako synów: Mój synu, nie lekceważ karania Pana i nie zniechęcaj się, gdy on cię napomina.",
      "Kogo bowiem Pan miłuje, tego karze, a chłoszcze każdego, którego za syna przyjmuje.",
      "Jeśli znosicie karanie, Bóg obchodzi się z wami jak z synami. Jaki to bowiem syn, którego ojciec nie karze?",
      "A jeśli jesteście bez karania, którego wszyscy są uczestnikami, wtedy jesteście bękartami, a nie synami.",
      "Poza tym nasi cieleśni ojcowie nas karali, a szanowaliśmy ich. Czyż nie tym bardziej powinniśmy poddać się Ojcu duchów, abyśmy żyli?",
      "Tamci bowiem karali nas przez krótki czas według swego uznania. Ten zaś czyni to dla naszego dobra, abyśmy byli uczestnikami jego świętości.",
      "A żadne karanie w danej chwili nie wydaje się radosne, ale smutne. Potem jednak przynosi błogi owoc sprawiedliwości tym, którzy przez nie byli ćwiczeni.",
      "Dlatego wyprostujcie opadłe ręce i omdlałe kolana.",
      "Prostujcie ścieżki dla waszych stóp, aby to, co chrome, nie zeszło z drogi, ale raczej zostało uzdrowione.",
      "Dążcie do pokoju ze wszystkimi i do świętości, bez której nikt nie ujrzy Pana.",
      "Uważajcie, żeby nikt nie pozbawił się łaski Boga, żeby jakiś korzeń goryczy, wyrastając, nie wyrządził szkody i aby przez niego nie skalało się wielu;",
      "Żeby nie było żadnego rozpustnika lub bezbożnika jak Ezaw, który za jedną potrawę sprzedał swoje pierworodztwo.",
      "Wiecie przecież, że potem, gdy chciał odziedziczyć błogosławieństwo, został odrzucony. Nie znalazł bowiem miejsca na pokutę, choć ze łzami jej szukał.",
      "Bo nie podeszliście do góry, która da się dotknąć i płonącej ogniem, do mroku, ciemności i burzy;",
      "Ani do dźwięku trąby i takiego głosu słów, że ci, którzy go słyszeli, prosili, aby już do nich nie mówiono;",
      "(Nie mogli bowiem znieść tego rozkazu: Gdyby nawet zwierzę dotknęło góry, będzie ukamienowane lub przebite strzałą.",
      "A tak straszne było to zjawisko, że Mojżesz powiedział: Jestem przerażony i drżę;)",
      "Lecz podeszliście do góry Syjon i do miasta Boga żywego, do niebiańskiego Jeruzalem i do niezliczonej rzeszy aniołów;",
      "Na powszechne zebranie, do zgromadzenia pierworodnych, którzy są zapisani w niebie, do Boga, sędziego wszystkich, do duchów sprawiedliwych uczynionych doskonałymi;",
      "I do pośrednika nowego przymierza, Jezusa, do krwi, którą się kropi, a która mówi lepsze rzeczy niż krew Abla.",
      "Uważajcie, abyście nie odtrącili tego, który przemawia. Jeśli bowiem tamci nie uniknęli kary, odtrąciwszy tego, który na ziemi mówił, tym bardziej my, jeśli odwrócimy się od tego, który przemawia z nieba;",
      "Którego głos wstrząsnął wówczas ziemią, a teraz obiecuje, mówiąc: Jeszcze raz wstrząsnę nie tylko ziemią, ale i niebem.",
      "A słowa „jeszcze raz” ukazują usunięcie tego, co się chwieje, jako tego, co stworzone, aby pozostało to, co się nie chwieje.",
      "Dlatego otrzymując królestwo niezachwiane, miejmy łaskę, przez którą możemy służyć Bogu tak, jak mu się to podoba, z czcią i bojaźnią.",
      "Nasz Bóg bowiem jest ogniem trawiącym."
    ],
    [
      "Niech trwa braterska miłość.",
      "Nie zapominajcie o gościnności, gdyż przez nią niektórzy, nie wiedząc, aniołów gościli.",
      "Pamiętajcie o więźniach, jakbyście byli razem z nimi więzieni, o uciskanych, jako ci, którzy też jesteście w ciele.",
      "Małżeństwo jest godne czci u wszystkich i łoże nieskalane. Rozpustników zaś i cudzołożników osądzi Bóg.",
      "Wasze postępowanie niech będzie wolne od chciwości, poprzestawajcie na tym, co macie. Sam bowiem powiedział: Nie porzucę cię ani nie opuszczę.",
      "Śmiało więc możemy mówić: Pan jest moim pomocnikiem, nie będę się lękał tego, co może mi uczynić człowiek.",
      "Pamiętajcie o swoich przywódcach, którzy głosili wam słowo Boże, i rozważając koniec ich życia, naśladujcie ich wiarę.",
      "Jezus Chrystus wczoraj i dziś, ten sam i na wieki.",
      "Nie dajcie się zwieść rozmaitym i obcym naukom. Dobrze jest bowiem umacniać serce łaską, a nie pokarmami, co nie przyniosły pożytku tym, którzy się nimi zajmowali.",
      "Mamy ołtarz, z którego nie mają prawa spożywać ci, którzy służą przybytkowi.",
      "Ciała bowiem tych zwierząt, których krew najwyższy kapłan wnosi do Najświętszego Miejsca za grzech, są spalane za obozem.",
      "Dlatego i Jezus, aby uświęcić lud własną krwią, cierpiał poza bramą.",
      "Wyjdźmy więc do niego poza obóz, biorąc na siebie jego pohańbienie.",
      "Nie mamy tu bowiem miasta trwałego, lecz tego przyszłego szukamy.",
      "Przez niego więc nieustannie składajmy Bogu ofiarę chwały, to jest owoc warg, które wyznają jego imię.",
      "Nie zapominajcie też o dobroczynności i udzieleniu dóbr, takie bowiem ofiary podobają się Bogu.",
      "Bądźcie posłuszni waszym przywódcom i bądźcie im ulegli, ponieważ oni czuwają nad waszymi duszami jako ci, którzy muszą zdać z tego sprawę. Niech to czynią z radością, a nie ze wzdychaniem, bo to nie byłoby dla was korzystne.",
      "Módlcie się za nas. Ufamy bowiem, że mamy czyste sumienie, gdyż chcemy we wszystkim dobrze postępować.",
      "A tym bardziej proszę was, abyście to czynili, abym jak najszybciej został wam przywrócony.",
      "A Bóg pokoju, który przez krew wiecznego przymierza wyprowadził spośród umarłych wielkiego pasterza owiec, naszego Pana Jezusa;",
      "Niech was uczyni doskonałymi w każdym dobrym uczynku, abyście spełniali jego wolę, dokonując w was tego, co miłe w jego oczach, przez Jezusa Chrystusa, któremu chwała na wieki wieków. Amen.",
      "A proszę was, bracia, przyjmijcie to słowo zachęty, bo krótki list do was napisałem.",
      "Wiedzcie, że brat Tymoteusz został uwolniony. Jeśli niedługo przybędzie, wraz z nim was zobaczę.",
      "Pozdrówcie wszystkich waszych przywódców i wszystkich świętych. Pozdrawiają was bracia, którzy są z Italii.",
      "Łaska niech będzie z wami wszystkimi. Amen."
    ]
  ],
  [
    [
      "Jakub, Boga i Pana Jezusa Chrystusa niewolnik, dwunastu pokoleniom, które [są] w diasporze, pozdrowienie.",
      "Za wielką radość uważajcie sobie, bracia moi, [to], gdy opadną was różnorodne doświadczenia.",
      "Wiecie, że próba waszej wiary wyrabia wytrwałość.",
      "Niech jednak wytrwałość ma wynik doskonały, abyście byli doskonali i niepokalani, w niczym nie mający braków.",
      "Jeżeli zaś komu z was brak mądrości, niech prosi Boga, który daje wszystkim obficie i nie wymawia — a będzie mu dana.",
      "Niech prosi zaś z wiarą, a nie ma żadnych wątpliwości. Ten bowiem, kto ma wątpliwości, podobny jest do fali morskiej, która jest poruszana wiatrem, wznosi się i opada.",
      "Niech więc człowiek ten nie przypuszcza, że otrzyma cokolwiek od Pana,",
      "mąż, którego dusza jest podzielona, niestateczny we wszystkich swoich drogach.",
      "Niech zaś szczyci się brat: biedny ze swego wyniesienia,",
      "bogaty zaś ze swego upokorzenia, gdyż przeminie jak kwiat trawy.",
      "Wzeszło bowiem słońce razem z żarem i wysuszyło trawę, kwiat jej opadł, a piękno jej postaci zginęło. Tak samo również bogaty w swoich przedsięwzięciach przeminie.",
      "Szczęśliwy mąż, który przetrwa doświadczenie, bo gdy stanie się wypróbowany, otrzyma wieniec życia, który obiecał tym, którzy go miłują.",
      "Niech żaden z tych, którzy są kuszeni, nie mówi, że „przez Boga jestem kuszony”. Bóg bowiem nie podlega złym pokusom i sam nie kusi nikogo.",
      "Każdego zaś kusi jego własna pożądliwość, pociąga i nęci.",
      "Potem, gdy pożądliwość pocznie, rodzi grzech, gdy zaś grzech dojrzeje, wydaje śmierć.",
      "Nie zwódźcie się bracia moi umiłowani.",
      "Każdy datek dobry i każdy dar doskonały z góry zstępuje, od Ojca światłości, u którego nie ma żadnej odmiany ani zaćmienia [spowodowanego] obrotami.",
      "Z własnej woli zrodził nas słowem prawdy, abyśmy byli my jak gdyby pierwocinami Jego stworzeń.",
      "Wiecie, bracia moi umiłowani. Niech jednak każdy człowiek będzie skwapliwy do słuchania, opieszały do mówienia, opieszały do gniewu.",
      "Gniew bowiem niczyj nie doprowadza do sprawiedliwości Bożej.",
      "Dlatego właśnie zdejmijcie z siebie wszelką nieczystość, a nawet resztkę zła, i z łagodnością przyjmijcie słowo, które jest [w was] wszczepione, a które posiada moc zbawienia waszych dusz.",
      "Bądźcie zaś tymi, którzy wypełniają słowo [Boże], a nie są tylko słuchaczami, którzy samych siebie oszukują.",
      "Jeżeli bowiem ktoś jest słuchaczem słowa [Bożego], a nie wypełnia go, to on właśnie jest podobny do mężczyzny, który w lustrze przygląda się swojej twarzy, jaką ma od urodzenia.",
      "Przyjrzał się bowiem sobie i odszedł, a zaraz zapomniał, jakim był.",
      "Ten zaś, kto wnika w Prawo doskonałe, to [Prawo] wolności, a trwa [w nim], nie jest słuchaczem, który zapomina, ale czynem wypełnia [przepisy Prawa], ten będzie szczęśliwy w swoim wypełnianiu [przepisów Prawa].",
      "Jeżeli kto uważa, że jest pobożny, choć nie prowadzi na wędzidle swojego języka, ale oszukuje swoje serce, tego jest bez sensu pobożność.",
      "Pobożność czysta i dziewicza wobec Boga i Ojca jest taka: nieść pomoc sierotom i wdowom w ich utrapieniach, nieskalanym się zachować od świata."
    ],
    [
      "Bracia moi! Czy nie macie względami na osoby [skrępowanej] wiary w Pana naszego Jezusa Chrystusa chwalebnego?",
      "Jeżeli bowiem przyjdzie na wasze zebranie człowiek, mający złoty pierścień na palcu i w błyszczącej szacie, przyjdzie zaś również żebrak w brudnych łachmanach,",
      "a wejrzycie z upodobaniem na tego, który nosi na sobie szatę, tę błyszczącą, i powiecie: „Ty zasiądź tutaj wygodnie”, a do żebraka powiecie: „Ty stój tam” albo „usiądź pod moim podnóżkiem”,",
      "czyż nie brak wam samym stałości i czyż nie stajecie się sędziami mającymi przewrotne myśli?",
      "Słuchajcie, bracia moi umiłowani. Czyż nie Bóg wybrał biedaków ze świata, [aby byli] bogatymi w wierze i dziedzicami królestwa obiecanego tym, którzy go miłują?",
      "Wy zaś upokarzacie biedaka. Czyż to nie bogaci uciskają was i czyż nie oni również ciągną was przed sądy?",
      "Czyż to nie oni bluźnią dobremu imieniowi, które zostało wezwane nad wami?",
      "Jeżeli jednak Prawo spełniacie królewskie wedle Pisma: Będziesz miłował bliźniego swego jak siebie samego, to dobrze czynicie.",
      "Jeżeli zaś macie względy na osoby, dopuszczacie się grzechu i [jesteście] potępieni przez Prawo jako przestępcy.",
      "[Choćby] kto bowiem zachowywał całe Prawo, a w jednym wykroczył, jest winien wszystkiego.",
      "Kto bowiem powiedział nie cudzołóż, powiedział też nie zabijaj. Jeżeli zaś nie popełniasz cudzołóstwa, ale popełniłeś morderstwo, jesteś przestępcą Prawa.",
      "Tak mówcie i tak czyńcie, jak ci, którzy według prawa wolności będą sądzeni.",
      "Sąd bowiem bez miłosierdzia [będzie] nad tymi, którzy nie czynią miłosierdzia. Miłosierdzie stoi ponad sądem.",
      "Cóż to pomoże, bracia moi, jeżeliby kto mówił, że ma wiarę — uczynków zaś nie miałby? Czyż może go wiara zbawić?",
      "Jeżeli brat albo siostra [są] nadzy i brakuje im powszedniego chleba,",
      "a ktoś z was powie do nich: „idźcie w pokoju, rozgrzejcie się i najedzcie”, nie dacie zaś im tego, czego ciało koniecznie potrzebuje, cóż to pomoże?",
      "Tak samo również wiara, jeżeli nie ma uczynków, martwa jest sama w sobie.",
      "Ale powie ktoś: „Ty masz wiarę, a ja mam uczynki”. Pokaż mi swoją wiarę bez uczynków, a ja tobie pokażę z uczynków moich wiarę.",
      "Czy ty wierzysz, że jeden jest Bóg? Dobrze czynisz. Demony również wierzą i drżą.",
      "Czy chcesz zaś wiedzieć, nędzny człowiecze, że wiara bez uczynków jest bezskuteczna?",
      "Czyż Abraham, pradziad nasz, nie ze względu na uczynki został usprawiedliwiony, gdy ofiarował Izaaka, swego syna, na ołtarzu?",
      "Widzisz, że wiara współpracowała z jego uczynkami i że dzięki uczynkom wiara doszła do doskonałości,",
      "i spełniło się Pismo, które mówi: Uwierzył zaś Abraham Bogu i zaliczone mu to zostało jako sprawiedliwość, i został nazwany przyjacielem Boga.",
      "Widzicie, że ze względu na uczynki usprawiedliwiony jest człowiek, a nie ze względu na wiarę tylko.",
      "Tak samo również Rahab cudzołożnica, czyż nie ze względu na uczynki została usprawiedliwiona, gdy przyjęła posłów, a potem wypuściła inną drogą?",
      "Jak bowiem ciało bez ducha jest martwe, tak samo wiara bez uczynków jest martwa."
    ],
    [
      "Niech nie będzie wielu nauczycieli, bracia moi, gdyż wiecie, że otrzymamy [wyrok] ostrzejszego sądu.",
      "W wielu [rzeczach] bowiem my wszyscy upadamy. Jeżeli kto mową nie grzeszy, to [jest] mąż doskonały, który posiada również moc okiełznania całego ciała.",
      "Jeżeli zaś koniom wkładamy wędzidła do pysków, aby one były nam posłuszne, to całym ciałem ich kierujemy.",
      "Oto nawet okrętami, choć są tak wielkie i [tylko] silnymi Wiatrami popychane, kieruje maleńki ster tam, dokąd zechce wola prowadzącego.",
      "Tak samo język małym jest członkiem, ale z wielkich rzeczy się pyszni. Oto jak mały ogień jak wielki las zapala.",
      "Język również jest ogniem, przyozdobieniem nieprawości. Język pomiędzy członkami naszymi jest tym, co kala całe ciało i ogniem zapala koło [naszego] istnienia, którym piekło go zapaliło.",
      "Wszelki bowiem rodzaj zwierząt i ptaków, gadów i morskich bestii można opanować i opanowuje się je dzięki ludzkiej naturze.",
      "Języka zaś nikt z ludzi opanować nie może, zło nie mające odpoczynku, pełen śmiertelnego jadu.",
      "Przy pomocy niego wychwalamy Pana i Ojca, przy pomocy niego również przeklinamy ludzi, tych, którzy na podobieństwo Boga są stworzeni.",
      "Z tych samych ust wychodzą błogosławieństwa i przekleństwa. Nie można, bracia moi, aby tak było.",
      "Czyż źródło z tego samego otworu bije słodką i gorzką [wodą]?",
      "Czyż może, bracia moi, drzewo figowe rodzić oliwki albo winna latorośl — figi? Tym bardziej słone [źródło] nie może bić słodką wodą.",
      "Kto [jest] mądry i rozumny pomiędzy wami? — niech przez szlachetne postępowanie pokaże swe uczynki i słodycz mądrości.",
      "Jeżeli zaś gorzką zazdrość macie i niezgodę w swych sercach, nie wynoście się i nie kłamcie wbrew prawdzie:",
      "to nie jest ta mądrość, która zstępuje z góry, ale ziemska, zwierzęca, diabelska.",
      "Gdzie bowiem zazdrość i niezgoda, tam niepokój i wszystkie złe czyny.",
      "Mądrość zaś, ta z góry, najpierw jest święta, a potem przynosząca pokój, pobłażliwa, uległa, pełna miłosierdzia i dobrych owoców, nie stronnicza, nie obłudna.",
      "Owoc zaś sprawiedliwości w pokoju się rozsiewa dla tych, którzy zaprowadzają pokój."
    ],
    [
      "Skąd [pochodzą] wojny i skąd bitwy pomiędzy wami? Czyż nie stąd, z pożądliwości, które walczą w członkach waszych?",
      "Pożądacie, a nie macie, nienawiść i zazdrość wami powoduje, a nie możecie osiągnąć, bitwy staczacie i prowadzicie wojny. Nie macie dlatego, że nie prosicie.",
      "Prosicie, a nie otrzymujecie, dlatego że prosicie źle, aby zaspokoić własne pożądliwości.",
      "Cudzołożnicy, czyż nie wiecie, że przyjaźń świata jest wrogiem Boga? Kto więc chciałby być przyjacielem świata, staje się wrogiem Boga.",
      "Albo czy uważacie, że na próżno Pismo mówi: „aż do zazdrości pragnie duch, któremu [Bóg] kazał w nas mieszkać?”",
      "Większą jednak [Bóg] daje łaskę. Dlatego [Pismo] mówi: Bóg pysznym się sprzeciwia, pokornym zaś łaskę daje.",
      "Poddajcie się więc Bogu, przeciwstawcie się zaś diabłu, a ucieknie od was.",
      "Zbliżcie się do Boga, a [On] zbliży się do was. Obmyjcie ręce, grzesznicy, i oczyśćcie serca, wy, których dusza jest podzielona.",
      "Cierpcie i smućcie się, i płaczcie. Śmiech wasz niech się w smutek obróci, a radość w troskę.",
      "Upokorzcie się wobec Pana, a wywyższy was.",
      "Nie narzekajcie jedni na drugich, bracia. Ten, kto narzeka na brata lub potępia brata swego, narzeka na Prawo i potępia Prawo. Jeżeli zaś Prawo potępiasz, to już nie jesteś tym, który spełnia [przepisy] Prawa, ale który potępia [je].",
      "Jeden jest Prawodawca i Sędzia, ten, który posiada moc zbawienia i potępienia. Ty zaś kim jesteś, że potępiasz bliźniego?",
      "A teraz wy, którzy mówicie: „Dziś albo jutro pójdziemy do tego to miasta, zatrzymamy się tam przez rok i rozpoczniemy handlować, i będziemy ciągnąć zyski”, wy, którzy nie wiecie, co będzie jutro.",
      "Jakie bowiem jest wasze życie? Dymem przecież jesteście, który przez krótki czas się pokazuje, a potem znika.",
      "Przeciwnie, powinniście mówić: „Jeżeli Pan zechce i będziemy żyli, zrobimy to lub owo”.",
      "Teraz zaś wynosicie się w swojej zarozumiałości: całe takie wynoszenie się jest złe.",
      "Ten zaś, kto umie dobrze postępować, a nie postępuje, ma grzech."
    ],
    [
      "A teraz wy, bogacze. Płaczcie lamentując z powodu nieszczęść, które na was przychodzą.",
      "Bogactwo wasze zgniło, a szaty zostały zjedzone przez mole.",
      "Złoto wasze i srebro zardzewiało, a ich rdza będzie świadectwem przeciwko wam i pożre ciała wasze jak ogień. Nagromadziliście sobie skarbów na ostatnie dni.",
      "Oto zapłata robotników, którzy żęli wasze pola, zatrzymana przez was podnosi głos, a wołania żniwiarzy weszły do uszu Pana Zastępów.",
      "Żyliście w dostatkach na ziemi i oddawaliście się rozkoszy, utuczyliście swe serca na dzień rzezi.",
      "Wydaliście wyrok, zabiliście sprawiedliwego: nie przeciwstawia się wam.",
      "Bądźcie więc cierpliwi, bracia, aż do przyjścia Pana. Oto rolnik oczekuje cennego plonu roli cierpliwie, aż przyjdzie wczesny i późny [deszcz].",
      "Bądźcie cierpliwi również i wy. Umocnijcie serca wasze, bo przyjście Pana jest bliskie.",
      "Nie narzekajcie, bracia, jedni na drugich, abyście nie byli sądzeni. Oto sędzia stoi u drzwi.",
      "Bierzcie przykład, bracia, hartu i cierpliwości z proroków, którzy przepowiadali w imię Pana.",
      "Oto błogosławimy tych, którzy wytrwali. O wytrwałości Joba słyszeliście, a znacie koniec, jaki Pan [mu dał], bo pełen litości jest Pan i miłosierdzia.",
      "Przede wszystkim jednak, bracia moi, nie przysięgajcie ani na niebo, ani na ziemią, ani żadną inną przysięgą. Niech wasze „tak” będzie „tak”, a „nie” niech będzie „nie”, abyście nie dostali się pod sąd.",
      "Cierpi kto wśród was? — niech się modli. Raduje się kto? — niech śpiewa psalmy. Choruje kto wśród was? —",
      "niech zawezwie kapłanów kościoła i niech się modlą nad nim namaszczając go oliwą w imię Pana.",
      "a modlitwa [płynąca z] wiary uratuje chorego i podniesie go Pan, a jeżeliby miał popełnione grzechy, będzie mu odpuszczone.",
      "Wyznawajcie więc jedni drugim grzechy i módlcie się jedni za drugich, abyście byli uzdrowieni. Wiele może modlitwa sprawiedliwego usilna.",
      "Eliasz był człowiekiem podobnym do nas, ale gorąco się modlił, aby nie padało, i deszcz nie spadł na ziemią przez trzy lata i sześć miesięcy:",
      "potem znowu się modlił, a niebo spuściło deszcz i ziemia wydała swe plony.",
      "Bracia moi. Jeżeliby kto z was zbłądził z [drogi] prawdy, a ktoś nawróciłby go,",
      "niech wie, że ten, kto nawróci grzesznika z błędnej jego drogi, wybawi jego duszę od śmierci i zakryje wiele grzechów."
    ]
  ],
  [
    [
      "Piotr, Apostoł Jezusa Chrystusa, do wybranych, przybyszów rozproszenia w Poncie, Galacji, Kapadocji, Azji i Bitynii,",
      "którzy wybrani zostali wedle tego, co przewidział Bóg-Ojciec, aby w Duchu zostali uświęceni, do posłuszeństwa [się skłonili] i pokropieni zostali krwią Jezusa Chrystusa. Łaska wam i pokój niech będzie udzielona obficie.",
      "Błogosławiony [niech będzie] Bóg i Ojciec Pana naszego Jezusa Chrystusa. On wedle wielkiej swojej litości przez wzbudzenie z martwych Jezusa Chrystusa na nowo zrodził nas do żywej nadziei:",
      "do dziedzictwa niezniszczalnego i niepokalanego, i niewiędnącego, które jest w niebie zachowane dla was.",
      "Wy bowiem jesteście strzeżeni mocą Bożą przez wiarę do zbawienia gotowego na to, aby się objawić w czasie ostatecznym.",
      "Dlatego cieszcie się, choć trochę teraz, jeżeli trzeba, jesteście zasmuceni różnorodnymi doświadczeniami.",
      "Przez to wartość wiary, tej waszej, okaże się wiele cenniejsza od złota, które ma przepaść, a które ogniem ma być wypróbowane, [dla was] na sławę, chwałę i cześć przy objawieniu Jezusa Chrystusa.",
      "Wy, choć nie widzieliście, miłujecie Go; wy w Niego teraz, choć nie widzieliście, natomiast wierząc cieszycie się radością niewymowną i taką, która was do chwały doprowadzi",
      "wtedy, gdy osiągniecie cel waszej wiary: zbawienie dusz.",
      "O tym zbawieniu poszukiwania wszczęli i badania prorocy — ci, którzy przepowiadali o łasce dla was [przeznaczonej],",
      "badając kiedy i na jaki czas wskazywał ten Duch Chrystusa, który w nich był i który przepowiadał te dla Chrystusa [przeznaczone] męki oraz te potem [mające nastąpić] uwielbienia.",
      "Im też zostało objawione, że nie im samym, wam raczej miało służyć to, co teraz jest wam ogłaszane przez tych, którzy wam głoszą Ewangelię mocą Ducha Świętego zesłanego z nieba. Temu aniołowie pragną się przyjrzeć.",
      "Dlatego przepasawszy nerki waszego umysłu, trzeźwi, miejcie doskonałą nadzieję co do tej łaski, która przy objawieniu Jezusa Chrystusa będzie wam urzeczywistniona;",
      "jak posłuszne dzieci. [Bądźcie] ułożeni nie według dawniejszych waszych, gdy byliście nieświadomi, żądz,",
      "ale w całym postępowaniu stańcie się świętymi wy również wzorem Tego, który was powołał, Świętego,",
      "gdyż jest napisane: Świętymi bądźcie, bo ja święty [jestem].",
      "Jeżeli bowiem ojcem nazywacie tego, który sądzi nie mając względów na osoby, ale podług uczynku każdego [człowieka], to w obawie spędzajcie czas swojego pobytu na obczyźnie.",
      "Wiecie bowiem, że z waszego, po przodkach odziedziczonego złego postępowania zostaliście wykupieni nie czymś przemijającym, srebrem lub złotem,",
      "ale drogocenną krwią jak baranka niepokalanego i bez zmazy, Chrystusa,",
      "który był wprawdzie przewidziany przed stworzeniem świata, który jednak objawił się w ostatnich czasach ze względu na was,",
      "którzyście przez Niego uwierzyli w Boga. On wzbudził Go z martwych i udzielił Mu chwały, tak że wiara wasza i nadzieja jest [skierowana] ku Bogu.",
      "Gdy [już] dusze swoje uświęciliście, będąc posłuszni prawdzie jedni drugim stale czystym sercem okazujcie miłość aż do szczerej przyjaźni.",
      "Jesteście bowiem ponownie do życia powołani nie z nasienia, które ginie, ale z niezniszczalnego: dzięki słowu Boga, które żywe jest i trwa.",
      "Wszystko bowiem ciało jak trawa, a wszystka jego chwała jak kwiat trawy: uschła trawa, a kwiat jej opadł,",
      "słowo zaś Pana trwa na wieki. To zaś jest to słowo, które jest wam głoszone."
    ],
    [
      "Odrzuciwszy więc wszystko, co złe, jakikolwiek podstęp i udawanie, zazdrości i jakiekolwiek złe mowy...",
      "jak niedawno narodzone niemowlęta pragnijcie duchowego, niesfałszowanego mleka, abyście dzięki niemu wzrastali ku zbawieniu —",
      "jeżeli tylko posmakowaliście, że słodki jest Pan.",
      "Do niego przybliżywszy się, który jest żywym kamieniem, odrzuconym wprawdzie przez ludzi, ale u Boga wybranym [i] drogocennym,",
      "wy również jako żywe kamienie będziecie wbudowani, [jako] duchowa świątynia, jako święte kapłaństwo, aby składać duchowe ofiary, przyjemne Bogu przez Jezusa Chrystusa.",
      "Zawiera się bowiem w Piśmie: Oto kładę na Syjonie kamień węgielny, wybrany, drogocenny, a kto wierzy w niego, na pewno nie zostanie zawiedziony.",
      "Wam zatem cześć, którzy wierzycie. Tym zaś, którzy nie wierzą, kamień, który odrzucili budowniczowie, [a] oto on właśnie stał się podstawą węgła,",
      "i kamień upadku i skała zgorszenia; którzy upadają słowu nieposłuszni, do czego nawet są przeznaczeni.",
      "Wy zaś [jesteście] wybranym plemieniem, królestwem kapłaństwa, świętym narodem, ludem na własność [przeznaczonym], abyście ogłaszali dobroć Tego, który z ciemności was wezwał do przedziwnego swojego światła;",
      "wy, którzyście nie ludem [byli], teraz zaś ludem Bożym [jesteście]; którzyście nie dostąpili miłosierdzia, teraz zaś miłosierdzia dostąpili.",
      "Umiłowani! Proszę, abyście jak obcy i przybysze powstrzymywali się od cielesnych pożądań, które walczą przeciwko duszy.",
      "Postępowanie wasze wśród pogan niech będzie dobre, aby przyglądając się dobrym uczynkom wychwalali Boga w dniu nawiedzenia [za to], w czym oczerniali was jako złoczyńców.",
      "Bądźcie poddani każdej ludzkiej władzy ze względu na Pana: czy to królowi jako mającemu władzę,",
      "czy to wodzom jako przez niego posłanym celem karania złoczyńców, udzielania zaś pochwały tym, którzy dobrze czynią.",
      "Taka bowiem jest wola Boża, abyście czynili dobrze i [tym] zmusili do milczenia ową głupich ludzi ignorancję.",
      "Jak wolni [postępujcie], nie jak ci, którzy wolność mają za zasłonę złego, ale jak Boga niewolnicy.",
      "Wszystkich szanujcie, braterstwo miłujcie, Boga się bójcie, króla czcijcie.",
      "Niewolnicy! Z całym strachem [bądźcie] poddani przełożonym nie tylko dobrym i łagodnym, ale również twardym,",
      "To się bowiem podoba, jeżeli ktoś ze względu na sumienie związane z Bogiem znosi smutki i cierpi niesprawiedliwie.",
      "Co bowiem za chwała, jeżeli grzeszycie i pod przymusem przetrzymacie [cierpienia]? — ale to się Bogu podoba, jeżeli dobrze czynicie a cierpienia przetrzymacie.",
      "Do tego bowiem jesteście powołani. Chrystus przecie również cierpiał za was i zostawił wam wzór, abyście szli za Nim Jego śladami.",
      "On grzechu nie popełnił, a podstęp w Jego ustach nie miał miejsca.",
      "On, gdy mu złorzeczono, nie złorzeczył, gdy cierpiał, nie groził, ale oddał się Temu, który sądzi sprawiedliwie.",
      "On sam, w swoim ciele poniósł nasze grzechy na drzewo, abyśmy przestali być uczestnikami grzechów, a żyli dla sprawiedliwości — Jego krwią jesteście uzdrowieni.",
      "Błądziliście bowiem jak owce, ale nawróciliście się teraz do pasterza i stróża waszych dusz."
    ],
    [
      "Tak samo niewiasty niech będą poddane swoim mężom, aby nawet wtedy, gdy niektórzy [z nich] nie słuchają słowa, bez nauczania przez postępowanie żon zostali zdobyci [dla wiary],",
      "gdy będą się przypatrywali waszemu pełnemu bojaźni, świętemu postępowaniu.",
      "Ich ozdobą niech będzie nie to, co zewnątrz, uczesanie włosów i złote pierścienie ani wkładanie sukien,",
      "ale ukryty w sercu człowiek, w nienaruszalnym spokoju i łagodności ducha, który jest tak cenny wobec Boga.",
      "Tak samo bowiem również niegdyś święte niewiasty, które miały nadzieję w Bogu, same siebie ozdabiały, [a] były poddane swoim mężom.",
      "Tak Sara była posłuszna Abrahamowi nazywając go panem. Stałyście się jej dziećmi, gdyż dobrze czynicie i nie obawiacie się żadnego strachu.",
      "Mężowie tak samo mieszkając razem pamiętajcie o słabszym ciele niewieścim. Darzcie [żony] szacunkiem jako te, które są razem z wami dziedzicami łaski, [to jest] życia, aby nie stawiać przeszkód waszym modlitwom.",
      "Na koniec zaś bądźcie wszyscy jednomyślni, współczujący, pełni braterskiej miłości, łagodni, pokorni.",
      "Nie oddawajcie złym za złe ani złorzeczeniem za złorzeczenie. Przeciwnie zaś, błogosławcie. Do tego bowiem jesteście powołani, abyście odziedziczyli błogosławieństwo.",
      "Kto bowiem chce miłować życie i widzieć dobre dni, niech wstrzyma język od złego i wargi, aby nie mówić podstępnie.",
      "Niech zaś odsunie się od złego, a niech czyni dobrze, niech szuka pokoju i niech idzie za nim.",
      "Oczy bowiem Pana na sprawiedliwych [są zwrócone], a jego uszy na ich prośby; oblicze zaś Pana przeciwko tym, którzy czynią źle.",
      "Kto zaś będzie wam szkodził, jeżeli gorliwie będziecie czynili dobrze?",
      "Ale jeżelibyście nawet coś wycierpieli dla sprawiedliwości, błogosławieni [jesteście]. Strachów zaś ich się nie obawiajcie i nie bądźcie zaniepokojeni.",
      "Pana zaś Chrystusa miejcie jako świętość w swych sercach i bądźcie zawsze gotowi do obrony wobec każdego, kto domaga się od was uzasadnienia tej, która w was [jest], nadziei.",
      "Z łagodnością i bojaźnią [Bożą] zachowujcie czyste sumienie, ażeby ci, którzy ganią wasze dobre w Chrystusie postępowanie, zostali zawstydzeni [w tym], w czym wy jesteście obrzucani oszczerstwami.",
      "Lepiej bowiem dobrze czyniąc, jeżeli taka wola Boża, cierpieć, aniżeli czyniąc źle.",
      "Chrystus bowiem również raz umarł za grzechy, sprawiedliwy za niesprawiedliwych, aby was do Boga przyprowadzić; zamordowany wprawdzie na ciele, ale powołany do życia duchem,",
      "w którym poszedł nawet, aby głosić [zbawienie] duchom w więzieniu [zamkniętym],",
      "niegdyś nieposłusznym, gdy za dni Noego wielka cierpliwość Boża oczekiwała, a budowana była arka, w której niewielu, to jest osiem dusz zostało uratowanych przez wodę.",
      "Teraz również zgodnie z tym typem ratuje was ona we chrzcie nie przez cielesnego obmycie brudu, ale przez prośbę o dobre sumienie [zwróconą] do Boga dzięki zmartwychwstaniu Jezusa Chrystusa,",
      "który jest po prawicy Bożej, gdyż poszedł do nieba, gdzie poddani mu zostali aniołowie i moce, i potęgi."
    ],
    [
      "Skoro więc Chrystus cierpiał w ciele, wy również tą samą myślą się uzbrójcie. Ten bowiem, kto cielesne ponosi cierpienia, przestaje grzeszyć,",
      "aby resztę czasu w ciele przeżyć już nie dla ludzkich pożądliwości, ale dla woli Bożej.",
      "Wystarczy bowiem, że w ubiegłym czasie zachowywaliście wolę pogan i postępowaliście w rozwiązłościach, pożądliwościach, nadużywaniu wina, obżarstwach, pijaństwach i w niedozwolonym kulcie bóstw.",
      "Temu też się dziwią, że wy nie biegniecie razem z nimi w tym samym prądzie rozpusty, bluźniercy.",
      "Oni złożą sprawozdanie Temu, który jest gotów sądzić żywych i umarłych.",
      "Dlatego bowiem umarłym nawet głoszona jest ewangelią, aby wprawdzie byli sądzeni w ciele jak ludzie, aby żyli jednak w duchu, po Bożemu.",
      "Wszystkich zaś koniec jest blisko. Bądźcie więc roztropni i trzeźwi, abyście mogli się modlić.",
      "Przede wszystkim między sobą miłość ustawiczną miejcie, gdyż miłość zakrywa wiele grzechów.",
      "Gościnni [bądźcie] wzajemnie bez narzekania.",
      "Każdy tą łaską, jaką otrzymał, służcie sobie wzajemnie, jako dobrzy ekonomowie różnorodnej łaski Bożej.",
      "Jeżeli kto przemawia, niech [głosi] słowo Boże; jeżeli kto służy, niech [to czyni] mocą, której udziela Bóg, aby we wszystkim Bóg był uwielbiony przez Jezusa Chrystusa, który ma chwałę i moc na wieki wieków. Amen.",
      "Umiłowani! Nie dziwcie się temu, który w was [jest], żarowi, który was doświadcza, jak by coś obcego miało was spotkać,",
      "ale w takim stopniu, w jakim jesteście uczestnikami mąk Chrystusowych, cieszcie się, abyście się cieszyli i radowali przy objawieniu się Jego chwały.",
      "Jeżeli złorzeczą wam dla imienia Chrystusa, szczęśliwi [będziecie], albowiem ten Duch chwały, właśnie ten Boży Duch na was spoczywa.",
      "Nikt bowiem z was niech nie cierpi jako morderca albo złodziej, albo złoczyńca, albo jako [nieuczciwy] nadzorca obcych dóbr.",
      "Jeżeli zaś jako chrześcijanin, niech się nie wstydzi, ale niech wychwala Boga w tym imieniu.",
      "Czas bowiem, aby sąd rozpoczął się od domu Bożego. Jeżeli zaś najpierw od nas, to jaki [będzie] koniec tych, którzy nie są posłuszni ewangelii Bożej?",
      "A jeżeli sprawiedliwy z trudem dojdzie do zbawienia, gdzie znajdzie się bezbożny i grzesznik?",
      "Zatem również ci, którzy cierpią zgodnie z wolą Bożą, niech dobrze czyniąc wiernemu Stwórcy oddają swe dusze."
    ],
    [
      "Starszych więc, którzy [są] wśród was, proszę [ja], również starszy, a przy tym świadek Chrystusowych mąk, a również tej, mającej się objawić, chwały, uczestnik:",
      "paście wasze stado Boże strzegąc je nie pod przymusem, ale z własnej woli, jak Bóg [chce]; nie ze względu na niegodziwe zyski, ale bezinteresownie;",
      "i nie jak ci, którzy tyranizują gminę, ale jako ci, którzy są przykładem dla stada.",
      "Kiedy zaś objawi się Arcypasterz, otrzymacie niewiędnący chwały wieniec.",
      "Tak samo [wy], młodzieńcy, bądźcie poddani starszym. Wszyscy zaś wobec siebie wzajemnie przybierzcie się w pokorę, Bóg bowiem pysznym się sprzeciwia, pokornym zaś daje łaskę.",
      "Upokórzcie się więc pod mocną ręką Boga, aby was wyniósł w czasie [nawiedzenia].",
      "Wszystkie troski wasze przerzućcie na Niego, gdyż Jemu zależy na was.",
      "Bądźcie trzeźwi! Czuwajcie! Przeciwnik wasz, diabeł, jak lew ryczący krąży szukając kogo pożreć.",
      "Mocni we wierze stańcie przeciwko niemu. Wiecie, że spośród cierpień to samo ponosi to na świecie wasze braterstwo.",
      "Bóg zaś wszystkich łask, ten, który powołał was do wiecznej swojej chwały w Chrystusie, gdy trochę pocierpicie, sam [was] udoskonali, utwierdzi, umocni, ugruntuje.",
      "Jemu chwała i moc na wieki wieków. Amen.",
      "Przy pomocy Sylwana, wiernego brata, wam, jak mi się wydaje, krótko napisałem upominając i stwierdzając, że taka jest prawdziwa łaska Boża, w której trwajcie.",
      "Pozdrawia was ta w Babilonie razem z wami wybrana, oraz Marek, mój syn.",
      "Pozdrówcie się wzajemnie pocałunkiem miłości. Pokój wam wszystkim, którzy w Chrystusie [trwacie]."
    ]
  ],
  [
    [
      "Symeon Piotr, niewolnik i apostoł Jezusa Chrystusa, do tych, którzy równie godną czci, jak nasza, otrzymują wiarę dzięki sprawiedliwości Boga naszego i Zbawcy, Jezusa Chrystusa:",
      "niech łaska wam i pokój dana będzie obficie przez poznanie Boga i Jezusa, Pana naszego.",
      "Tak samo wszystkiego tego, co się odnosi do życia i pobożności, udziela nam boska Jego wszechmoc przez poznanie Tego, który powołał nas osobistą swoją chwałą i cnotą.",
      "Przez nie drogocenne i największe nam obietnice zostały udzielone, abyście przez nie stali się uczestnikami boskiej natury, gdyż już uciekliście od tego rozkładu [wynikającego] z pożądliwości na świecie.",
      "Dlatego też właśnie wkładając wszystkie starania dołóżcie do wiary waszej cnotę, do cnoty poznanie,",
      "do poznania powściągliwość, do powściągliwości cierpliwość, do cierpliwości pobożność",
      "do pobożności przyjaźń braterską, do przyjaźni braterskiej zaś miłość.",
      "Gdy bowiem wy będziecie je mieli, i to w obfitości, nie uczynią [was] bezpłodnymi ani bezowocnymi przy poznawaniu Pana naszego Jezusa Chrystusa.",
      "Komu bowiem ich brak, ślepym jest — krótkowidzem, i zapomina o oczyszczeniu z dawnych swoich grzechów.",
      "Dlatego bardziej jeszcze, bracia, starajcie się mocnymi uczynić wasze powołanie i wybór. To bowiem czyniąc nie upadniecie nigdy,",
      "[a gdy] w ten sposób [będziecie czynili], szeroko będzie wam otworzone wejście do wiecznego królestwa Pana naszego i Zbawcy, Jezusa Chrystusa.",
      "Oto dlaczego będę zawsze wam przypominał o tym, choć znacie i jesteście umocnieni w obecnej [wśród was] prawdzie.",
      "Uważam zaś za słuszne podniecić waszą pamięć, dopóki jestem w tym namiocie.",
      "Wiem bowiem, że bliskie jest zwinięcie mojego namiotu, jak to nawet Pan nasz Jezus Chrystus dał mi poznać.",
      "Starać się zaś będę, żebyście mieli okazję po moim odejściu o tym sobie przypomnieć.",
      "Nie za sofistycznymi bowiem bajkami postępowaliśmy [wtedy], gdy daliśmy wam poznać Pana naszego Jezusa Chrystusa moc i przyjście, ale jako naoczni świadkowie Jego wielkości.",
      "Otrzymał bowiem od Boga-Ojca cześć i chwałę, gdy taki oto głos został dla Niego wydany przez jakże wielką chwałę: Ten jest Synem moim, umiłowanym, w nim ja mam upodobanie.",
      "I ten głos my słyszeliśmy z nieba dochodzący, kiedy z Nim razem byliśmy na górze świętej.",
      "Mamy jednak mocniejszą, prorocką mowę, [a] dobrze zrobicie, [jeżeli] będziecie przy niej trwali, jak przy lampie, która świeci w ciemnym miejscu, aż dzień zaświta, a gwiazda poranna wzejdzie w sercach waszych.",
      "To przede wszystkim bierzcie na uwagę, że żadne proroctwo Pisma [świętego] nie jest dla prywatnego wyjaśniania.",
      "Nie wolą bowiem ludzką zostało kiedyś przyniesione proroctwo, ale przez Ducha Świętego unoszeni mówili święci od Boga ludzie."
    ],
    [
      "Znaleźli się jednak fałszywi prorocy wśród ludu tak samo, jak wśród was będą fałszywi nauczyciele, którzy wprowadzą wśród was zgubne herezje, wypierający się Tego, który ich kupił, władcy, [a] sprowadzający na siebie szybko mającą nastąpić zgubę.",
      "A wielu pójdzie za ich rozpustą, przez nich [zaś] droga prawdy bluźnierstwami będzie obrzucana;",
      "dla [zaspokojenia swej] chciwości rzeźbionymi słówkami was sprzedadzą [ci], których potępienie od dawna nie zwleka, a zguba ich nie śpi.",
      "Jeżeli bowiem Bóg aniołom, którzy grzeszyli, nie odpuścił, ale wydał do ciemnych lochów Tartaru, aby byli zachowani na sąd;",
      "[jeżeli] staremu światu nie odpuścił — ale ósmego Noego, który ogłaszał sprawiedliwość, ustrzegł, gdy zesłał potop na świat bezbożnych;",
      "[jeżeli] miasta Sodomę i Gomorę w popiół obróciwszy skazał na zagładę dając przykład tego, co się stanie bezbożnym;",
      "[jeżeli] sprawiedliwego Lota wyrwał, który uginał się pod ciężarem tego, [ludzi] nie liczących się z Bożym prawem, rozpustnego postępowania —",
      "sprawiedliwy bowiem mieszkając wśród nich z dnia na dzień duszę [swą] sprawiedliwą miał umęczoną przeciwnymi Prawu czynami, które widział i o których słyszał —",
      "to wie Pan, jak pobożnych wyrwać z doświadczenia, niesprawiedliwych zaś [jak] zachować, aby ich ukarać w dniu sądu,",
      "przede wszystkim zaś tych, którzy za ciałem w nieczystej pożądliwości chodzą i pogardę okazują władzy; zuchwalcy, zarozumialcy, którzy nie wahają się przed wypowiadaniem bluźnierstw na „chwały”,",
      "podczas gdy aniołowie, których siła i władza jest większa, nie wnoszą przeciwko nim przed Pana bluźnierczego potępienia.",
      "Ci zaś jak nierozumne zwierzęta, przeznaczone z natury na schwytanie i zagładę, wypowiadając bluźnierstwa na to, czego nie znają, ich zagładą również zgładzeni będą,",
      "karę otrzymując jako zapłatę za niesprawiedliwość. Przekonani, że przyjemność, to za dnia rozkosz, zakały i plugawcy, oddają się rozkoszy podczas agap, gdy z wami są przy stole.",
      "Oczy mają pełne kobiety cudzołożnej i [oczy] nie przestające grzeszyć, uwodzą dusze nieutwierdzone, serce wyćwiczone w chciwości mają, synowie przekleństwa.",
      "Opuszczając prawą drogę zbłądzili, a poszli drogą Balaama [syna] Bosora, który zapłatę niesprawiedliwości umiłował,",
      "ale został skarcony za swoje przestępstwo; juczne bydlę, które nie mówi, ludzkim głosem przemówiwszy powstrzymało głupotę proroka.",
      "Ci to są źródła bez wody i obłoki wichrem pędzone, których czeka pomroka ciemności.",
      "Wyniosłe bowiem a próżne słowa wypowiadając uwodzą w pożądliwościach ciała, w rozpuście tych, którzy [zbyt] mało odsunęli się od tych, którzy w błędzie postępują.",
      "Wolność im zwiastują, a sami są niewolnikami zepsucia. Komu bowiem kto uległ, temu też służy jako niewolnik.",
      "Jeżeli bowiem uciekają od zgnilizny świata przez poznanie Pana i Zbawcy Jezusa Chrystusa, [a potem] oddając się jej ponownie zostają pokonani, [to] koniec ich jest gorszy od początków.",
      "Lepiej bowiem byłoby im nie znać drogi sprawiedliwości, aniżeli gdy poznali odwrócić się od podanego im świętego przykazania.",
      "Spełnia się na nich to, o czym słusznie [mówi] przysłowie: pies, który powraca do tego, co sam zwymiotował, i „świnia umyta — do kałuży błota”."
    ],
    [
      "Ten już, umiłowani, drugi do was piszę list; w nich podniecam wasz zdrowy umysł i pamięć,",
      "abyście przypomnieli [sobie] słowa, które były dawno już przepowiedziane przez świętych proroków, i to [podane przez] Apostołów waszych przykazanie Pana i Zbawcy.",
      "To przede wszystkim wiecie, że przyjdą w ostatnich dniach pełni szyderstw szydercy, którzy według własnych pożądliwości swych będą postępowali",
      "i będą mówili: „Gdzie jest obietnica Jego przyjścia? Odkąd bowiem ojcowie zasnęli, wszystko jednakowo trwa od początku świata”.",
      "Nie wiedzą bowiem ci, którzy tego pragną, że niebo było od dawna i ziemia, która z wody i przez wodę zaistniała na Boże słowo",
      "[i] przez nią ówczesny świat wodą zatopiony zaginął.",
      "Obecne zaś niebiosa i ziemia tym samym słowem są odłożone, dla ognia zachowane na dzień sądu i zguby bezbożnych ludzi.",
      "Jedno zaś to niech wam nie będzie niewiadome, umiłowani, że jeden dzień u Pana jak tysiąc łat, a tysiąc lat jak dzień jeden.",
      "Nie odwleka Pan [z wypełnieniem] obietnicy — bo niektórzy są przekonani, [że Pan] odwłóczy — ale jest cierpliwy w stosunku do was. Nie chce bowiem niektórych zgubić, ale wszystkich do pokuty [chce] doprowadzić.",
      "Przyjdzie zaś dzień Pański jak złodziej, w którym niebo ze świstem przeminie, gwiazdy w ogniu się rozsypią, a ziemia i te na niej dzieła zostaną znalezione.",
      "Jeżeli to wszystko w ten sposób pójdzie na zagładę, to jakimi trzeba, żebyście byli wy w świętym postępowaniu i pobożności,",
      "gdy oczekujecie i staracie się przyśpieszyć przyjście Bożego dnia, przez który niebo zapalone pójdzie na zagładę, a gwiazdy w ogniu się rozpadną.",
      "Oczekujemy jednak, według jego obietnicy, nowego nieba i ziemi nowej, w których sprawiedliwość będzie mieszkała.",
      "Dlatego, umiłowani, oczekując tego, starajcie się, abyście niepokalani i bez zmazy dla niego zostali znalezieni w pokoju,",
      "a Pana naszego cierpliwość uważajcie za zbawienną, jak to również umiłowany nasz brat, Paweł, wedle danej mu mądrości napisał do was,",
      "jak również we wszystkich listach, w których mówi o tym. Pewne sprawy są w nich trudne do zrozumienia, którym niedouczeni, a mało utwierdzeni zadają tortury tak samo, jak i innym pismom, na własną swoją zgubę.",
      "Wy więc, umiłowani, wiedząc o tym wcześniej, strzeżcie się, abyście dając się uwieść błędom tych, którzy nie szanują Bożych praw, własnego utwierdzenia nie doprowadzili do upadku.",
      "Wzrastajcie zaś w łasce i poznaniu Pana naszego i Zbawcy, Jezusa Chrystusa. Jemu chwała zarówno teraz, jak i do dnia wieczności. Amen."
    ]
  ],
  [
    [
      "To, co było od początku, co słyszeliśmy, co widzieliśmy naszymi oczami, co oglądaliśmy, a dotykały nasze ręce: o Słowie życia —",
      "a życie objawiło się i widzieliśmy, i świadczymy, i ogłaszamy wam życie, to wieczne, które było u Ojca, i objawiło się nam —",
      "to, co widzieliśmy i słyszeliśmy, ogłaszamy również wam, abyście wy również byli zjednoczeni z nami. Zjednoczenie zaś to nasze [jest] z Ojcem i z Synem Jego, Jezusem Chrystusem.",
      "To zaś piszemy my, aby radość nasza była pełna.",
      "A to jest nowina, którą usłyszeliśmy od Niego i [którą] ponownie wam podajemy, że Bóg jest światłem, a ciemności w Nim nie ma żadnej.",
      "Jeżeli twierdzimy, że „zjednoczeni z Nim jesteśmy”, a w ciemności postępujemy, kłamiemy i nie wykonujemy prawdy.",
      "Jeżeli zaś w świetle postępujemy, jak On jest w świetle, zjednoczeni jesteśmy wzajemnie, a krew Jezusa, Syna Jego, oczyszcza nas z każdego grzechu",
      "Jeżeli twierdzimy, że „grzechu nie mamy”, sami siebie zwodzimy, a prawdy w nas nie ma.",
      "Jeżeli wyznajemy swoje grzechy, wiemy jest i sprawiedliwy: odpuści nam grzechy i oczyści nas z każdej nieprawości.",
      "Jeżeli twierdzimy, że „nie zgrzeszyliśmy”, kłamcą czynimy Jego, a słowa Jego nie ma w nas."
    ],
    [
      "Synaczkowie moi, to piszę do was, abyście nie zgrzeszyli, a jeżeliby kto zgrzeszył, obrońcę mamy u Ojca, Jezusa Chrystusa sprawiedliwego,",
      "a On właśnie jest ofiarą za nasze grzechy; nie za nasze zaś tylko, ale również za [grzechy] całego świata.",
      "A przez to poznajemy, że Go znamy: jeżeli przykazania Jego zachowujemy.",
      "Ten, kto mówi: „znam Go”, a przykazań Jego nie zachowuje, kłamcą jest, a prawdy w nim nie ma.",
      "Ten zaś, kto zachowuje Jego słowa, naprawdę miłość Boga jest w nim doskonała. Przez to poznajemy, że w Nim jesteśmy.",
      "Ten, kto mówi, że w Nim przebywa, powinien, jak On postępował, i on tak samo postępować.",
      "Umiłowani, nie o nowym przykazaniu wam piszę, ale o przykazaniu starym, które mieliście od początku. Przykazaniem tym starym są słowa, które usłyszeliście.",
      "Równocześnie o przykazaniu nowym wam piszę, co jest prawdziwe w Nim i w was, gdyż ciemności przemijają, a światło prawdziwe już świeci.",
      "Ten, kto mówi, że jest w świetle, a brata swojego nienawidzi, w ciemności jest aż do tej chwili.",
      "Ten, kto miłuje swego brata, w świetle przebywa, a zgorszenia w nim nie ma.",
      "Ale ten, kto nienawidzi swego brata, jest w ciemności i w ciemności postępuje, a nie wie, dokąd dąży, bo ciemności zaślepiły jego oczy.",
      "Piszę do was, synaczkowie, że zostały wam odpuszczone grzechy ze względu na Jego imię.",
      "Piszę do was, ojcowie, że znacie Tego, [który jest] od początku. Piszę do was, młodzieńcy, że zwyciężyliście złego:",
      "Napisałem do was, dzieci, że poznaliście Ojca. Napisałem do was, ojcowie, że poznaliście Tego, [który jest] od początku. Napisałem do was, młodzieńcy, że mocni jesteście, że słowo Boże w was przebywa, a zwyciężyliście złego.",
      "Nie miłujcie świata ani tego, co [jest] na świecie. Jeżeli kto miłuje świat, nie ma w nim miłości Ojca.",
      "To wszystko bowiem, co [jest] na świecie: pożądanie ciała i pożądliwość oczu, i rozkosze życia, nie jest od Ojca, ale ze świata;",
      "a świat przemija i jego pożądliwości. Ten zaś, kto wykonuje wolę Boga, trwa na wieki.",
      "Dzieci, jest ostatnia godzina. Jak słyszeliście, że antychryst przychodzi, a oto teraz wielu stało się antychrystami. Po tym poznajemy, że jest ostatnia godzina.",
      "Spomiędzy nas wyszli, ale nie byli spomiędzy nas. Gdyby bowiem spomiędzy nas byli, pozostaliby wśród nas, ale tak miało się pokazać, że żaden nie jest spomiędzy nas.",
      "Ale wy namaszczenie macie od Świętego i macie wiedzę wszyscy.",
      "Nie napisałem do was, że nie znacie prawdy, ale że znacie ją, bo żadne kłamstwo od prawdy nie pochodzi.",
      "Któż jest kłamcą, jeżeli nie ten, kto zaprzecza, że Jezus jest Chrystusem? Ten jest antychrystem, który się zapiera Ojca i Syna.",
      "Każdy, kto się zapiera Syna, ani Ojca nie ma; ten zaś, kto wyznaje Syna, Ojca również posiada.",
      "Wy, to, co usłyszeliście od początku, niech w was trwa. Jeżeli w was trwać będzie to, co od początku usłyszeliście, to i wy również w Synu i w Ojcu trwacie.",
      "A to jest nowina, którą Sam przyniósł do nas: życie wieczne.",
      "To napisałem do was ze względu na tych, którzy was zwodzą.",
      "A wy, namaszczenie, które otrzymaliście od Niego, w was przebywa i nie potrzebujecie, aby ktoś was pouczał, ale jak Jego namaszczenie was poucza o wszystkim, a [ono] jest prawdziwe i nie jest kłamstwem; jak pouczyło was, pozostańcie w Nim.",
      "Teraz więc, synaczkowie, pozostańcie w Nim, abyśmy mieli ufność, gdy się objawi, i abyście nie byli zawstydzeni przez Niego w czasie Jego paruzji.",
      "Jeżeli wiecie, że jest sprawiedliwy, to poznajecie, że również każdy, kto czyni sprawiedliwość, z Niego został zrodzony."
    ],
    [
      "Patrzcie, jak wielką miłość okazał nam Ojciec, że dziećmi Boga zostaliśmy nazwani i jesteśmy. Dlatego świat nas nie zna, że nie poznał Jego.",
      "Umiłowani, teraz dziećmi Boga jesteśmy, a jeszcze nie objawiło się, czym będziemy. Wiemy [jednak], że gdy się objawi, będziemy podobni do Niego, gdyż będziemy oglądali Go takim, jakim jest.",
      "I każdy, kto ma tę nadzieję w Nim, uświęca się, jak On jest święty.",
      "Każdy, kto popełnia grzech, czyni również nieprawość, grzech bowiem jest nieprawością.",
      "Wiecie zaś, że On się objawił, aby grzechy wziąć na siebie, bo grzechu w Nim nie ma.",
      "Żaden z tych, którzy w Nim pozostają, nie grzeszy. Żaden z tych, którzy grzeszą, nie widział Go ani Go nie zna.",
      "Synaczkowie, niech nikt was nie zwodzi. Ten, kto postępuje sprawiedliwie, jest sprawiedliwy, jak On jest sprawiedliwy.",
      "Ten [zaś], kto popełnia grzech, od diabła pochodzi, bo diabeł od początku grzeszy. Na to objawił się Syn Boży, aby wniwecz obrócić dzieła diabła.",
      "Żaden z tych, którzy zostali zrodzeni z Boga, grzechu nie popełnia, bo nasienie Jego w nim pozostaje. Nie może też grzeszyć, gdyż z Boga został zrodzony.",
      "Przez to rozpoznać można dzieci Boga i dzieci diabła: Żaden z tych, którzy nie czynią sprawiedliwości, nie pochodzi od Boga, a zwłaszcza ten, kto nie miłuje swego brata.",
      "To jest bowiem nowina, o której słyszeliście od początku: „miłujmy się wzajemnie”.",
      "Nie [róbmy] jak Kain, [który] pochodził od złego i zamordował swego brata. A dlaczego zamordował go? Bo czyny jego były złe, a brata jego sprawiedliwe.",
      "Nie dziwcie się, bracia, że świat was nienawidzi.",
      "My jesteśmy świadomi tego, że przeszliśmy ze śmierci do życia dlatego, że miłujemy braci. Ten, kto nie miłuje, pozostaje w śmierci.",
      "Każdy, kto nienawidzi swego brata, jest mordercą, a wiecie, że żaden morderca nie ma życia wiecznego, które by w nim pozostawało.",
      "Przez to poznaliśmy miłość, że On za nas życie swoje ofiarował. My również powinniśmy za braci życie ofiarować.",
      "Kto zaś miałby majętności światowe i widziałby swego brata w potrzebie, a zamknąłby swoje wnętrzności przed nim — w jaki sposób miłość Boga w nim przebywa?",
      "Synaczkowie, nie miłujmy słowem, ani językiem, ale w czynie i prawdzie.",
      "Przez to poznamy, że jesteśmy z prawdy; a przed Nim uspokoimy swoje serca,",
      "jeżeliby w czymkolwiek oskarżało nas serce, gdyż większy jest Bóg od naszego serca i zna wszystko.",
      "Umiłowani, jeżeli serce nie oskarża, swobodny mamy przystęp do Boga",
      "i o cokolwiek byśmy prosili, otrzymujemy od Niego, bo przykazania Jego zachowujemy i to czynimy, co się Jemu podoba.",
      "A to jest Jego przykazanie, abyśmy wierzyli w imię Syna Jego Jezusa Chrystusa i miłowali się wzajemnie, jak nam nakazał.",
      "Ten, kto zachowuje Jego przykazania, w Nim trwa, a On w nim. Przez to też poznajemy, że pozostaje w nas: z Ducha, którego nam udzielił."
    ],
    [
      "Umiłowani, nie każdemu duchowi ufajcie, ale badajcie duchy, czy od Boga pochodzi, bo wielu fałszywych proroków wyszło na świat.",
      "Przez to poznajecie ducha Bożego: każdy duch, który wyznaje, że Jezus Chrystus przyszedł w ciele, od Boga pochodzi,",
      "ale żaden duch, który nie wyznaje Jezusa, od Boga nie pochodzi. To jest właśnie duch antychrysta, o którym słyszeliście, że idzie, a obecnie na świecie jest już.",
      "Wy od Boga pochodzicie, synaczkowie, i zwyciężyliście ich, bo większy jest Ten w was aniżeli ten na świecie.",
      "Oni ze świata pochodzą, dlatego mówią [to, co] ze świata [pochodzi], a świat ich słucha.",
      "My od Boga pochodzimy. Ten, kto zna Boga, słucha nas. Ten, kto nie pochodzi od Boga, nie słucha nas. Przez to poznajemy Ducha prawdy i ducha błędu.",
      "Umiłowani, miłujmy się wzajemnie, bo miłość od Boga pochodzi, a każdy, kto miłuje, z Boga został zrodzony i zna Boga.",
      "Ten, kto nie miłuje, nie poznał Boga, bo Bóg jest miłością.",
      "Przez to objawiła się miłość Boga wśród nas, że Syna swojego, że Jednorodzonego posłał Bóg na świat, abyśmy żyli przez Niego.",
      "Na tym polega miłość, że nie my umiłowaliśmy Boga, ale że On umiłował nas i posłał Syna swego jako ofiarę za nasze grzechy.",
      "Umiłowani, jeżeli tak Bóg umiłował nas, my również powinniśmy się wzajemnie miłować.",
      "Boga nikt nigdy nie widział. Jeżeli miłujemy się wzajemnie, Bóg w nas pozostaje, a Jego miłość w nas jest doskonała.",
      "Przez to poznajemy, że w Nim przebywamy, a On w nas, że ze swojego Ducha nam udzielił.",
      "A my widzieliśmy i dajemy świadectwo, że Ojciec posłał Syna jako zbawcę świata.",
      "Jeżeli kto wyznaje, że Jezus jest Synem Boga, Bóg w nim przebywa, a on w Bogu.",
      "A my znamy miłość, którą Bóg ma w nas, i wierzymy. Bóg jest miłością. Ten, kto trwa w miłości, w Bogu przebywa, a Bóg przebywa w nim.",
      "Przez to doskonała jest miłość pomiędzy nami: abyśmy mieli ufność na dzień sądu, gdyż jakim On jest, [takimi] również my jesteśmy na tym świecie.",
      "Obawy nie ma w miłości, ale doskonała miłość precz wyrzuca obawę, bo [przedmiotem] obawy jest kara. Ten zaś, kto się obawia, nie jest doskonały w miłości.",
      "My miłujmy, bo On pierwszy umiłował nas.",
      "Jeżeli kto mówi: „miłuję Boga”, a brata swojego nienawidzi, kłamcą jest. Ten bowiem, kto nie miłuje swego brata, którego widzi, Boga, którego nie widzi, nie może miłować.",
      "I takie przykazanie mamy od Niego, że ten, kto miłuje Boga, miłować powinien również swojego brata."
    ],
    [
      "Każdy, kto wierzy, że Jezus jest Chrystusem, z Boga jest zrodzony, a każdy, kto miłuje Tego, który zrodził, miłuje również tego, który został z Niego zrodzony:",
      "Przez to poznajemy, że miłujemy dzieci Boga, gdy Boga miłujemy i wykonujemy Jego przykazania.",
      "Na tym bowiem polega miłość Boga, że zachowujemy Jego przykazania. A przykazania Jego nie są ciężkie,",
      "bo wszystko, co zostało zrodzone z Boga, zwycięża świat, a to jest zwycięstwo, które zwyciężyło świat: wiara nasza.",
      "Któż jest tym, który zwycięża świat, jeżeli nie ten, kto wierzy, że Jezus jest Synem Bożym?",
      "On jest tym, który przyszedł przez wodę i krew, Jezus Chrystus; nie w wodzie tylko, ale w wodzie i w krwi; a Duch jest tym, który świadczy, że Duch jest prawdą.",
      "Trzej bowiem są ci, którzy świadczą:",
      "duch i woda i krew, a trzej są jednym.",
      "Jeżeli świadectwo ludzi przyjmujemy, świadectwo Boga jest większe, bo to jest świadectwo Boga, to, że złożył świadectwo o swoim Synu.",
      "Ten, kto wierzy w Syna Bożego, ma świadectwo w sobie; ten, kto nie wierzy Bogu, czyni Go kłamcą, bo nie wierzy świadectwu, które złożył Bóg o swoim Synu.",
      "A to jest świadectwo, że życie wieczne dał nam Bóg, a to życie jest w Jego Synu.",
      "Kto ma Syna, ma życie; kto nie ma Syna Bożego, nie ma życia.",
      "To napisałem do was, abyście byli świadomi, że macie życie wieczne [wy], którzy wierzycie w imię Syna Bożego.",
      "A to jest ufność, którą mamy ku Niemu, że jeżeli o cokolwiek będziemy prosić zgodnie z Jego wolą, wysłucha nas.",
      "Jeżeli zaś wiemy, że wysłuchuje nas, jeżeli o co prosimy, wiemy [również], że mamy [skutek] próśb, które zanosimy do Niego.",
      "Jeżeli kto widzi swego brata popełniającego grzech nie na śmierć, niech prosi, a [Bóg] da mu życie, tym, którzy grzeszą nie na śmierć. Jest [jednak] grzech na śmierć. Nie o takim mówię, aby się modlić.",
      "Każde przekroczenie przykazania jest grzechem, ale jest grzech nie na śmierć.",
      "Wiemy, że żaden z tych, którzy z Boga zostali zrodzeni, nie grzeszy, ale ten, który zrodzony jest z Boga, trzyma się Go, a zły go nie dotyka.",
      "Wiemy, że od Boga pochodzimy, a świat cały w złym leży.",
      "Wiemy zaś, że Syn Boży przyszedł i dał nam zdolność, abyśmy mogli poznać Prawdziwego, a jesteśmy w Prawdziwym, w Synu Jego, Jezusie Chrystusie. To jest prawdziwy Bóg i życie wieczne.",
      "Synaczkowie, strzeżcie sami siebie od bożków."
    ]
  ],
  [
    [
      "Starszy do wybranej Pani i jej dzieci, których ja miłują w prawdzie, a nie tylko ja sam, ale również ci wszyscy, którzy znają Prawdą —",
      "ze względu na prawdę, która w nas przebywa i z nami niech będzie na wieki.",
      "Niech będzie z nami łaska, miłosierdzie, pokój od Boga Ojca i od Jezusa Chrystusa, Syna Ojca, w prawdzie i miłości.",
      "Uradowałem się bardzo z tego, że spotkałem niektóre z Twych dzieci postępujące w prawdzie zgodnie z przykazaniem, jakie otrzymaliśmy od Ojca.",
      "Teraz więc proszę Cię, Pani — nie jakobym o przykazaniu pisał do Ciebie nowym, ale o tym, które mieliśmy od początku — abyśmy się miłowali wzajemnie.",
      "A to jest miłość, abyśmy postępowali według Jego przykazań. To jest przykazanie, jak słyszeliście od początku, abyście według niego postępowali.",
      "Wielu bowiem zwodzicieli wyszło na świat, którzy nie wyznają, że Jezus Chrystus przyszedł w ciele. To jest ten zwodziciel i ten antychryst.",
      "Uważajcie sami na siebie, abyście nie stracili tego, co zarobiliście, ale byście zapłatę pełną odebrali.",
      "Żaden z tych, którzy wybiegają, a nie pozostają w nauce Chrystusa, Boga nie posiada. Kto trwa w nauce, ten i Ojca, i Syna posiada.",
      "Jeżeli kto przychodzi do was, a tej nauki nie przynosi, nie przyjmujcie go do domu ani go nie pozdrawiajcie.",
      "Ten bowiem, kto go pozdrawia, uczestniczy w uczynkach jego złych.",
      "Chociaż wiele mam do was napisać, nie chcą [tego robić] na karcie i atramentem. Spodziewam się bowiem, że będę u was i ustami do ust będę mówił, aby radość nasza była pełna.",
      "Pozdrawiają Cię dzieci siostry Twojej wybranej."
    ]
  ],
  [
    [
      "Starszy Gaiusowi umiłowanemu, którego ja miłują w prawdzie.",
      "Umiłowany, we wszystkim życzą Ci [tak] dobrego powodzenia i zdrowia, jak dobry jest stan Twej duszy.",
      "Uradowałem się bowiem z braci, którzy przyszli i świadczyli o Twojej prawdzie, jak Ty w prawdzie postępujesz.",
      "Większej od tego nie mam radości, jak słyszeć, że moje dzieci w prawdzie postępują.",
      "Umiłowany, zgodnie z wiarą czynisz, cokolwiek robisz dla braci, zwłaszcza dla tych, którzy są gośćmi.",
      "Oni o Twojej miłości świadczyli przed zgromadzeniem. Dobrze uczynisz zaopatrując ich w sposób godny Boga.",
      "Wyszli bowiem dla Imienia nic nie biorąc od pogan.",
      "My więc powinniśmy wspomagać takich, abyśmy się stali współpracownikami Prawdy.",
      "Napisałem krótki list do Kościoła, ale ambitny Diotrefes nie przyjmuje nas.",
      "Dlatego gdy przyjdę, przypomnę mu czyny: co robi złymi słowami wygadując na nas. Nie poprzestając zaś na tym ani sam nie przyjmuje braci, a tym, którzy chcą [przyjąć], przeszkadza i z Kościoła wyrzuca.",
      "Umiłowany, nie naśladuj złego, ale dobre. Ten, który czyni dobrze, od Boga pochodzi; ten, kto czyni źle, nie widział Boga.",
      "Demetriuszowi oddawane jest świadectwo przez wszystkich i przez samą Prawdę. My również dajemy świadectwo, a wiesz, że świadectwo nasze jest prawdziwe.",
      "Wiele mam pisać do Ciebie, ale nie chcę atramentem i piórem do Ciebie pisać.",
      "Spodziewam się zaś, że wkrótce Ciebie zobaczę i ustami do ust będziemy rozmawiali. Pokój Tobie. Pozdrawiają Cię przyjaciele. Pozdrów przyjaciół po imieniu."
    ]
  ],
  [
    [
      "Juda, Jezusa Chrystusa niewolnik, brat zaś Jakuba, do powołanych, w Bogu Ojcu umiłowanych i dla Jezusa Chrystusa zachowanych:",
      "miłosierdzie wam i pokój, i miłość niech będą udzielone w obfitości.",
      "Umiłowani, wiele starań włożywszy w to, aby napisać do was o wspólnym naszym zbawieniu, uważam za potrzebne napisać do was, aby zachęcić do walki o wiarę raz tylko przekazaną świętym.",
      "Wkradli się bowiem pomiędzy was jacyś ludzie, którzy dawno już są zapisani na to potępienie, bezbożni, którzy Boga naszego łaskę zamieniają na rozpustę, a nawet wypierają się jedynego władcy i Pana naszego Jezusa Chrystusa.",
      "Pragnę zaś, żebyście przypomnieli sobie, choć raz na zawsze wiecie już wszystko, że Pan, który naród z Egiptu wybawił, następnie tych, którzy nie wierzyli, doprowadził do zguby;",
      "aniołów tych, którzy nie zachowali swojej godności, ale opuścili własne mieszkanie, na sąd wielkiego dnia więzami [spętanych] wiekuistymi w ciemnościach zatrzymał;",
      "jak Sodoma i Gomora i w ich sąsiedztwie [położone] miasta — w podobny sposób jak oni oddając się rozpuście i chodząc za ciałem cudzym, dają przykład przez to, że ponoszą karę wiecznego ognia.",
      "Podobnie więc ci „prorocy ze snów”: ciała plugawią, zwierzchność odrzucają i wypowiadają bluźnierstwa na „chwały”.",
      "Michał zaś archanioł, gdy z diabłem tocząc rozprawę spierał się o ciało Mojżesza, nie odważył się wyroku rzucić bluźnierczego, ale powiedział: niech cię ukarze Pan.",
      "Ci zaś, czego nie znają, [temu] bluźnią; co zaś w naturalny sposób spostrzegają jak nieme zwierzęta, w tym ulegają zepsuciu.",
      "Biada im, bo drogą Kaina poszli i błędowi Balaama za zapłatę się oddali, a w buncie Korego poginęli.",
      "Ci są ... te na waszych agapach zakały, które bez obawy oddają się rozpuście ... samych siebie pasą ... obłoki bez wody wiatrami unoszone ... drzewa jesienne nie mające owocu, dwa razy uschłe, wykorzenione ...",
      "rozhukane bałwany morskie wypluwające swoją hańbę ... gwiazdy błędne, dla których nieprzeniknione ciemności na wieki są przeznaczone ...",
      "Przepowiedział zaś również o nich siódmy po Adamie [patriarcha] Henoch mówiąc: „Oto przyszedł Pan z tysiącami świętych swoich,",
      "aby dokonać sądu nad wszystkimi i ukarać wszystkich bezbożników za wszystkie bezbożne uczynki, którymi okazywała się ich bezbożność, i za wszystkie twarde słowa, które wypowiadali przeciwko Niemu grzesznicy bezbożni”.",
      "Ci zawsze narzekają i są niezadowoleni ze swego losu, [choć] postępują wedle swych pożądliwości. Usta ich głoszą słowa wyniosłe i dla korzyści mają wzgląd na osoby.",
      "Wy zaś, umiłowani, przypomnijcie sobie te słowa, które były zapowiedziane przez Apostołów Pana naszego Jezusa Chrystusa,",
      "gdy mówili do was, że „w ostatnich czasach będą szydercy, którzy według własnych pożądliwości będą postępowali bezbożnych”.",
      "Ci są tymi, którzy robią podziały, [a sami] są cieleśni [i] Ducha nie mają.",
      "Wy zaś, umiłowani, budując samych siebie najświętszą wiarą waszą, w Duchu Świętym się módlcie",
      "i w miłości Bożej strzeżcie samych siebie oczekując miłosierdzia Pana naszego Jezusa Chrystusa ku żywotowi wiecznemu.",
      "Dla jednych miejcie litość, tych, którzy mają wątpliwości:",
      "ratujcie [ich] z ognia wyrywając, dla drugich zaś miejcie litość z obawą, mając w nienawiści chiton zbrukany przez ciało.",
      "Temu zaś, który może was ustrzec od upadku i postawić wobec swej chwały nieskalanych [i] w szczęściu,",
      "jedynemu Bogu, Zbawcy naszemu przez Jezusa Chrystusa Pana naszego, chwała, majestat, moc i władza przed wszystkimi wiekami i teraz, i na wszystkie wieki. Amen."
    ]
  ],
  [
    [
      "Objawienie Jezusa Chrystusa, które dał Mu Bóg, aby ukazać swym sługom, co musi stać się niebawem — i wysławszy swojego anioła — oznajmić przezeń znakami słudze swojemu Janowi,",
      "który poświadcza [jako] słowo Boże i [jako] świadectwo Jezusa Chrystusa wszystko, co widział.",
      "Błogosławiony, który odczytuje, i którzy słuchają słów Proroctwa, a strzegą tego, co w nim napisane, bo chwila jest bliska.",
      "JAN DO SIEDMIU KOŚCIOŁÓW, KTÓRE SĄ W AZJI: Łaska wam i pokój od Tego, Który jest i Który był i Który przychodzi, i od Siedmiu Duchów, które są przed Jego tronem,",
      "i od Jezusa Chrystusa, Świadka Wiernego, Pierworodnego umarłych i Władcy królów ziemi. Temu, który nas miłuje, i przez swą krew uwolnił nas od naszych grzechów",
      "i uczynił nas królestwem — kapłanami Bogu i Ojcu swemu, Jemu chwała i moc na wieki wieków. Amen.",
      "Oto nadchodzi z obłokami, i ujrzy Go wszelkie oko i wszyscy, którzy Go przebodli. I będą Go opłakiwać wszystkie pokolenia ziemi. Tak: Amen.",
      "Jam jest Alfa i O[mega], mówi Pan Bóg, Który jest, Który był i Który przychodzi, Wszechmogący.",
      "Ja, Jan, wasz brat i współuczestnik w ucisku i królestwie, i wytrwałości w Jezusie, byłem na wyspie, zwanej Patmos, z powodu słowa Bożego i świadectwa Jezusa.",
      "Doznałem zachwycenia w dzień Pański i posłyszałem za sobą potężny głos jak gdyby trąby",
      "mówiącej: „Co widzisz, w księdze napisz i poślij siedmiu kościołom: do Efezu, Smyrny, Pergamu, Tiatyry, Sardów, Filadelfii i Laodycei.”",
      "I obróciłem się, by widzieć, co za głos do mnie mówił; a obróciwszy się ujrzałem siedem złotych świeczników,",
      "i pośród świeczników [kogoś] podobnego do Syna Człowieczego, obleczonego [w szatę] do stóp, i przepasanego na piersiach złotym pasem.",
      "Głowa Jego i włosy [były] białe jak biała wełna, jak śnieg, a oczy Jego jak płomień ognia.",
      "Stopy Jego podobne do cennego kruszcu, jak gdyby w piecu rozżarzonego, a głos Jego jako głos wielu wód.",
      "W prawej swej ręce miał siedem gwiazd i z Jego ust wychodził miecz obosieczny, ostry. A Jego wygląd — jak [kiedy] słońce jaśnieje w swej mocy.",
      "Kiedym Go ujrzał, do stóp Jego upadłem jak martwy, a [On] położył na mnie prawicą swą, mówiąc: „Przestań się lękać! Jam jest Pierwszy i Ostatni",
      "i Żyjący. Byłem umarły, a oto jestem żyjący na wieki wieków, i mam klucze śmierci i Otchłani.",
      "Napisz więc to, co widziałeś, i to, co jest, i to, co potem musi się stać.",
      "A co do tajemnicy siedmiu gwiazd, któreś ujrzał w mojej prawicy, i co do siedmiu złotych świeczników: siedem gwiazd to są aniołowie siedmiu kościołów, a siedem świeczników to jest siedem kościołów”."
    ],
    [
      "Aniołowi kościoła w Efezie napisz: To mówi Ten, który dzierży w prawicy swej siedem gwiazd, Ten, który się przechadza wśród siedmiu złotych świeczników:",
      "Znam twoje czyny: trud i twoją wytrwałość, i to, że złych nie możesz znieść i że próbie poddałeś tych, którzy zwą samych siebie apostołami, a nimi nie są, i żeś ich znalazł kłamcami.",
      "Ty masz wytrwałość: i zniosłeś [wiele] dla mego imienia — niezmordowany.",
      "Ale mam przeciw tobie, że odstąpiłeś od twej pierwotnej miłości.",
      "Pamiętaj więc, skąd wypadłeś, i nawróć się, i pierwsze czyny podejmij! Jeśli zaś nie — przyjdę do ciebie i ruszę świecznik twój z miejsca swojego, jeśli się nie nawrócisz.",
      "Ale masz to, że nienawidzisz czynów nikolaitów, których [to czynów] i Ja nienawidzę.",
      "Kto ma uszy, niechaj posłyszy, co mówi Duch do kościołów. Zwycięzcy dam spożyć [owoc] z drzewa życia, które jest w raju Boga.",
      "A Aniołowi kościoła w Smyrnie napisz: To mówi Pierwszy i Ostatni, który był martwy, a ożył:",
      "Znam twój ucisk i ubóstwo — ale ty jesteś bogaty — i obelgę [doznaną] od tych, co samych siebie zowią Żydami, a nie są nimi, lecz synagogą Szatana.",
      "Przestań się lękać tego, co masz cierpieć. Oto diabeł ma spośród was [niektórych] wtrącić do więzienia, abyście próbie zostali poddani, a znosić będziecie ucisk przez dziesięć dni. Bądź wierny aż do śmierci, a dam ci wieniec życia.",
      "Kto ma uszy, niechaj posłyszy, co mówi Duch do kościołów. Zwycięzcy śmierć wtóra na pewno nie wyrządzi szkody.",
      "A Aniołowi kościoła w Pergamie napisz: To mówi Ten, który ma miecz obosieczny ostry.",
      "Wiem, gdzie mieszkasz: tam, gdzie jest tron szatana, a trzymasz się mego imienia i wiary mojej się nie zaparłeś, nawet we dni Antypasa, wiernego świadka mojego, który został zabity u was tam, gdzie mieszka szatan.",
      "Ale mam nieco przeciw tobie, bo masz tam takich, co się trzymają nauki Balaama, który pouczył Balaka, jak rzucić sposobność do grzechu przed synów Izraela przez spożycie ofiar dla bożków i uprawianie rozpusty.",
      "Tak i ty także masz tych, co się trzymają podobnie nauki nikolaitów.",
      "Nawróć się zatem! Jeśli zaś nie — przychodzę do ciebie niebawem i będę z nimi walczył mieczem moich ust.",
      "Kto ma uszy, niechaj posłyszy, co mówi Duch do kościołów. Zwycięzcy dam manny ukrytej i dam mu biały kamyk, a na kamyku wypisane imię nowe, którego nikt nie zna prócz tego, kto otrzymuje.",
      "A Aniołowi kościoła w Tiatyrze napisz: To mówi Syn Boży: Ten, który ma oczy jak płomień ognia, a nogi jego podobne do cennego kruszcu.",
      "Znam twoje czyny, miłość, wiarę, posługę i twoją wytrwałość, i czyny twoje ostatnie liczniejsze od pierwszych,",
      "ale mam przeciw tobie, że pozwalasz [działać] niewieście Jezabel, która nazywa siebie prorokinią, a ona naucza i zwodzi me sługi, by uprawiali rozpustę i pożywali ofiary dla bożków.",
      "Dałem jej czas, by się mogła nawrócić, a nie chce się odwrócić od swojej rozpusty.",
      "Oto na łoże [boleści] ją rzucam, i tych, co z nią cudzołożą — w wielkie utrapienie, jeśli od czynów jej się nie odwrócą;",
      "i dzieci jej śmiercią zabiję. A wszystkie kościoły poznają, że Ja jestem Ten, co przenika nerki i serca; i dam wam każdemu według czynów waszych.",
      "Wam zaś, pozostałym w Tiatyrze, mówię, wszystkim, co tej nauki nie mają, tym, co — jak mówią — nie poznali „głębin szatana”: nie narzucam na was nowego brzemienia,",
      "to jednak, co macie, zatrzymajcie, aż przyjdę.",
      "A zwycięzcy i temu, co czynów mych strzeże do końca, dam władzę nad poganami,",
      "a laską żelazną będzie ich pasł: jak naczynia gliniane będą rozbici —",
      "jako i Ja [to] wziąłem od Ojca mojego — i dam mu gwiazdę poranną.",
      "Kto ma uszy, niechaj posłyszy, co mówi Duch do kościołów."
    ],
    [
      "A Aniołowi kościoła w Sardach napisz: To mówi Ten, co ma siedem duchów Boga i siedem gwiazd: Znam twoje czyny: masz imię, że żyjesz, a jesteś umarły.",
      "Czujnym się stan i umocnij resztę, która miała umrzeć, bo nie znalazłem twych czynów doskonałymi wobec Boga mego.",
      "Pamiętaj więc, jak wziąłeś i usłyszałeś, strzeż [tego] i nawróć się! Jeśli więc czuwać nie będziesz, przyjdę jak złodziej, i nie poznasz, o której godzinie przyjdę do ciebie.",
      "Lecz w Sardach masz kilka osób, co swoich szat nie splamiły i będą chodzić ze mną w bieli, bo godni są.",
      "Tak szaty białe przywdzieje zwycięzca, i z księgi życia imienia jego nie wymażę. I wyznam imię jego przed Ojcem moim i Jego Aniołami.",
      "Kto ma uszy, niechaj posłyszy, co mówi Duch do kościołów.",
      "A Aniołowi kościoła w Filadelfii napisz: To mówi Święty, Prawdomówny, Ten, co ma klucz Dawida, Ten, co otwiera, a nikt nie zamknie, i Ten, co zamyka, a nikt nie otwiera,",
      "Znam twoje czyny. Oto drzwi przed tobą otwarte jako dar umieściłem, których nie może nikt zamknąć, bo ty [choć] małą masz moc, aleś zachował me słowo i nie zaparłeś się mego imienia.",
      "Oto Ja [ci] daję z synagogi Szatana, spośród tych, którzy mówią o sobie, że są Żydami — a nie są nimi, lecz kłamią — oto podziałam na nich, iż przyjdą i padną na twarz przed twymi stopami, a poznają, że ciebie Ja umiłowałem.",
      "Tyś bowiem zachował nakaz mojej wytrwałości, i Ja cię zachowam od godziny próby, która ma przyjść na cały obszar zamieszkany, by wypróbować tych, co mieszkają na ziemi.",
      "Przychodzę niebawem: Trzymaj, co masz, by nikt twego wieńca nie zabrał!",
      "Zwycięzcę uczynię filarem w świątyni Boga mojego i już nie wyjdzie na zewnątrz. I na nim imię Boga mojego napiszę i imię miasta Boga mojego, Nowego Jeruzalem, co z nieba zstępuje od Boga mojego, i moje nowe imię.",
      "Kto ma uszy, niechaj posłyszy, co mówi Duch do kościołów.",
      "A Aniołowi kościoła w Laodycei napisz: To mówi Amen, Świadek Wierny i prawdomówny, Początek stworzenia Bożego:",
      "Znam twoje czyny, że ani zimny, ani gorący nie jesteś. Obyś był zimny albo gorący!",
      "A tak, skoro jesteś letni i ni gorący, ni zimny, mam cię wyrzucić z mych ust:",
      "Bo mówisz „jestem bogaty” i „wzbogaciłem się” i niczego mi nie potrzeba”, a nie wiesz, że to ty jesteś nieszczęsny i godzien litości, i biedny, i ślepy, i nagi,",
      "Radzę ci kupić u mnie złota w ogniu oczyszczonego, abyś się wzbogacił, i białe szaty, abyś się oblókł, a nie okazała się haniebna twa nagość, i balsamu do namaszczenia twych oczu, byś widział.",
      "Ja wszystkich, których kocham, karcę i ćwiczę. Bądź więc gorliwy i nawróć się!",
      "Oto stoję u drzwi i kołacę: jeśli kto posłyszy glos mój i drzwi otworzy, wejdę do niego i będę z nim wieczerzał, a on ze mną.",
      "Zwycięzcy dam zasiąść wraz ze mną na moim tronie, jak i Ja zwyciężyłem i zasiadłem z mym Ojcem na Jego tronie.",
      "Kto ma uszy, niechaj posłyszy, co mówi Duch do kościołów."
    ],
    [
      "Potem ujrzałem: Oto drzwi otwarte w niebie, a głos, ów pierwszy, jaki usłyszałem, jak gdyby trąby mówiącej ze mną, powiedział: „Wstąp tutaj, a to ci ukażę, co potem musi się stać.”",
      "Doznałem natychmiast zachwycenia: A oto w niebie stał tron, i ktoś Siedzący na tronie.",
      "A Siedzący był podobny z wyglądu do jaspisu i do krwawnika, a tęcza dokoła tronu — z wyglądu do szmaragdu podobna.",
      "Dokoła tronu [ujrzałem] dwadzieścia cztery trony, a na tronach dwudziestu czterech siedzących Starców, odzianych w białe szaty, a na ich głowach złote wieńce.",
      "A z tronu wychodzą błyskawice i głosy, i grzmoty i płonie przed tronem siedem lamp ognistych, które są siedmiu Duchami Boga.",
      "Przed tronem niby szklane morze podobne do kryształu, a w środku tronu i dokoła tronu cztery Zwierzęta pełne oczu z przodu i z tyłu:",
      "Zwierzę pierwsze podobne do lwa, Zwierzę drugie podobne do wołu, Zwierzę trzecie mające twarz jak gdyby ludzką, i Zwierzę czwarte podobne do orła lecącego.",
      "I cztery Zwierzęta — a każde z nich ma po sześć skrzydeł — dokoła i wewnątrz są pełne oczu, i spoczynku nie mają mówiąc dniem i nocą: Święty, Święty, Święty Pan Bóg Wszechmogący, Który był i Który jest, i Który przychodzi.",
      "A ilekroć Zwierzęta oddadzą chwałę i cześć, i dziękczynienie Siedzącemu na tronie, Żyjącemu na wieki wieków,",
      "upadnie dwudziestu czterech Starców przed Siedzącym na tronie i odda pokłon Żyjącemu na wieki wieków, i rzuci przed tronem wieńce swe, mówiąc:",
      "„Godzien jesteś, Panie i Boże nasz, odebrać chwałę i cześć, i moc, boś Ty stworzył wszystko, a dzięki Twej woli istniało i zostało stworzone.”"
    ],
    [
      "I ujrzałem na prawicy Siedzącego na tronie księgę zapisaną wewnątrz i na odwrocie, zapieczętowaną na siedem pieczęci.",
      "I ujrzałem potężnego Anioła, obwieszczającego głosem donośnym: „Kto godzien jest księgę otworzyć i pieczęcie jej złamać?”",
      "A nie mógł nikt — na niebie ani na ziemi, ani pod ziemią — otworzyć księgi ani na nią patrzeć.",
      "A ja bardzo płakałem, że nikt się nie znalazł godzien, by księgę otworzyć ani na nią patrzeć.",
      "I mówi do mnie jeden ze Starców: „Przestań płakać: Oto zwyciężył lew z pokolenia Judy, Odrośl Dawida, by otworzyć księgę i siedem jej pieczęci.”",
      "I ujrzałem pomiędzy tronem z czworgiem Zwierząt a [kręgiem] Starców stojącego Baranka jakby zabitego, a miał siedem rogów i siedmioro oczu, którymi jest siedem Duchów Boga wysłanych na całą ziemię.",
      "I poszedł, i z prawicy Siedzącego na tronie wziął [księgę].",
      "A kiedy wziął księgę, czworo Zwierząt i dwudziestu czterech Starców upadło przed Barankiem, każdy mając harfę i złote czasze pełne kadzideł, którymi są modlitwy świętych.",
      "I nową pieśń śpiewają, mówiąc: „Godzien jesteś wziąć księgę i jej pieczęcie otworzyć, bo zostałeś zabity i nabyłeś Bogu krwią Twoją [ludzi] z każdego pokolenia, języka, ludu i narodu,",
      "i uczyniłeś ich Bogu naszemu królestwem i kapłanami, a będą królować na ziemi.”",
      "I ujrzałem, i usłyszałem głos wielu Aniołów dokoła tronu i Zwierząt, i Starców, a liczba ich była miriady miriad i tysiące tysięcy,",
      "mówiących głosem donośnym: „Baranek zabity jest godzien wziąć potęgę i bogactwo, i mądrość, i moc, i cześć, i chwałę, i błogosławieństwo.”",
      "A wszelkie stworzenie, które jest w niebie i na ziemi, i pod ziemią, i na morzu, i wszystko, co w nich [przebywa], usłyszałem mówiące: „Siedzącemu na tronie i Barankowi błogosławieństwo i cześć, i chwała, i moc, na wieki wieków.”",
      "A czworo Zwierząt mówiło „Amen”, a Starcy upadli i pokłon oddali."
    ],
    [
      "I ujrzałem: gdy Baranek otworzył pierwszą z siedmiu pieczęci, usłyszałem pierwsze z czterech Zwierząt mówiące, jakby głosem grzmotu: „Przyjdź!”",
      "I ujrzałem: oto biały koń, a siedzący na nim miał łuk. I dano mu wieniec, i wyruszył jako zwycięzca [jeszcze] zwyciężać,",
      "A gdy otworzył drugą pieczęć, usłyszałem drugie Zwierzę mówiące: „Przyjdź!”",
      "I wyszedł inny koń — barwy ognia, a siedzącemu na nim dano odebrać ziemi pokój — by się wzajemnie [ludzie] zabijali — i dano mu wielki miecz.",
      "A gdy otworzył pieczęć trzecią, usłyszałem trzecie Zwierzę mówiące: „Przyjdź!” I ujrzałem: a oto czarny koń, a siedzący na nim miał wagę w swej ręce.",
      "I usłyszałem jakby głos w pośrodku czterech Zwierząt mówiący: „Kwarta pszenicy za denara i trzy kwarty jęczmienia za denara, a nie krzywdź oliwy i wina!”",
      "A gdy otworzył pieczęć czwartą, usłyszałem głos czwartego Zwierzęcia mówiącego: „Przyjdź!”",
      "I ujrzałem: oto koń trupio blady, a imię siedzącego na nim Śmierć, i Otchłań mu towarzyszyła. I dano im władzę nad czwartą częścią ziemi, by zabijali mieczem i głodem, i morem, i przez zwierzęta ziemi.",
      "A gdy otworzył pieczęć piątą, ujrzałem pod ołtarzem dusze zabitych dla Słowa Bożego i dla świadectwa, jakie mieli.",
      "I głosem donośnym zawołały mówiąc: „Dokądże, Władco Święty i Prawdziwy, nie sądzisz i nie wymierzasz za krew naszą kary tym, co mieszkają na ziemi?”",
      "I dano każdemu z nich białą szatę i powiedziano im, by jeszcze krótki czas odpoczęli, aż także pełną liczbę osiągną ich współsłudzy oraz bracia, którzy, jak i oni, mają być zabici.",
      "I ujrzałem: gdy otworzył pieczęć szóstą, stało się wielkie trzęsienie ziemi i słońce stało się czarne jak włosienny wór, a księżyc cały stał się jak krew.",
      "I gwiazdy spadły z nieba na ziemię, jak kiedy drzewo figowe wstrząsane silnym wiatrem zrzuca na ziemię swe niedojrzałe owoce,",
      "a niebo zostało usunięte jak księga, którą się zwija, a każda góra i wyspa z miejsc swych poruszone.",
      "A królowie ziemscy, wielmoże i wodzowie, bogacze i możni, i każdy niewolnik, i wolny ukryli się do jaskiń i do skał [wśród] gór.",
      "I mówią do gór i do skał: „Padnijcie na nas i zakryjcie nas od oblicza Siedzącego na tronie i od gniewu Baranka,",
      "bo nadszedł Wielki Dzień Jego gniewu, a któż się może ostać?”"
    ],
    [
      "Potem ujrzałem czterech Aniołów stojących na czterech kątach ziemi, powstrzymujących cztery wiatry ziemi, aby wiatr nie wiał po ziemi, ani po morzu, ani na żadne drzewo.",
      "I ujrzałem innego Anioła, wstępującego od wschodu słońca, mającego pieczęć Boga żywego. I zawołał donośnym głosem do czterech Aniołów, którym dano uczynić szkodę ziemi i morzu,",
      "mówiąc: „Nie czyńcie szkody ziemi ni morzu, ni drzewom, aż opieczętujemy sługi Boga naszego na ich czołach.”",
      "I usłyszałem liczbę opieczętowanych: sto czterdzieści cztery tysiące opieczętowanych ze wszystkich pokoleń synów Izraela:",
      "z pokolenia Judy dwanaście tysięcy opieczętowanych, z pokolenia Rubena dwanaście tysięcy, z pokolenia Gada dwanaście tysięcy,",
      "z pokolenia Asera dwanaście tysięcy, z pokolenia Neftalego dwanaście tysięcy, z pokolenia Manassesa dwanaście tysięcy,",
      "z pokolenia Symeona dwanaście tysięcy, z pokolenia Lewiego dwanaście tysięcy, z pokolenia Issachara dwanaście tysięcy,",
      "z pokolenia Zabulona dwanaście tysięcy, z pokolenia Józefa dwanaście tysięcy, z pokolenia Beniamina dwanaście tysięcy opieczętowanych.",
      "Potem ujrzałem: a oto wielki tłum, którego nie mógł nikt policzyć, z każdego narodu i [wszystkich] pokoleń, ludów i języków, stojący przed tronem i przed Barankiem — odzianych w białe szaty, a w ręku ich palmy.",
      "I głosem donośnym wołają, mówiąc: „Zbawienie [przypisać trzeba] Bogu naszemu, Siedzącemu na tronie i Barankowi.”",
      "A wszyscy Aniołowie stanęli wokół tronu i Starców i czworga Zwierząt, i na oblicza swe padli przed tronem, i pokłon oddali Bogu,",
      "mówiąc: „Amen, Błogosławieństwo i chwała, i mądrość, i dziękczynienie, i cześć, i moc, i potęga [przystoją] Bogu naszemu na wieki wieków. Amen!”",
      "A jeden ze Starców odezwał się, mówiąc do mnie: „Ci w szaty białe przyodziani, kim są i skąd przybyli?”",
      "I powiedziałem do niego: „Panie, ty wiesz.” I rzekł do mnie: „To są ci, co przychodzą z ucisku wielkiego i opłukali swe szaty, i w krwi Baranka je wybielili.",
      "Dlatego są przed tronem Boga i w Jego świątyni cześć Mu oddają we dnie i w nocy. A Siedzący na tronie namiot rozciągnie nad nimi.",
      "Nie będą już łaknąć ani nie będą już pragnąć i nie porazi ich słońce ani żaden upał,",
      "bo paść ich będzie Baranek, który jest w pośrodku tronu, i poprowadzi ich do źródeł wód życia: i każdą łzą z ich oczu otrze Bóg.”"
    ],
    [
      "A skoro otworzył pieczęć siódmą, zapanowała w niebie cisza jakby [na] pół godziny.",
      "I ujrzałem siedmiu Aniołów, którzy stoją przed Bogiem, a dano im siedem trąb.",
      "I przyszedł inny Anioł i stanął przy ołtarzu, mając złote naczynie na żar, i dano mu wiele kadzideł, aby [je] dał w [ofierze] na rzecz modlitw wszystkich świętych, na złoty ołtarz, który jest przed tronem.",
      "I wzniósł się dym kadzideł na rzecz modlitw świętych z ręki Anioła przed Bogiem.",
      "I Anioł wziął naczynie na żar, napełnił je ogniem z ołtarza i zrzucił [żar] na ziemię, a nastąpiły grzmoty, głosy, błyskawice i trzęsienie ziemi.",
      "A siedmiu Aniołów, mających siedem trąb, przygotowało się, aby zatrąbić.",
      "I pierwszy zatrąbił. A stał się grad i ogień — pomieszane z krwią, i spadły na ziemię. A spłonęła trzecia część ziemi i spłonęła trzecia część drzew, i spłonęła wszystka trawa zielona.",
      "I drugi Anioł zatrąbił: i jakby wielka góra płonąca ogniem została w morze rzucona, a trzecia część morza stała się krwią",
      "i wyginęła w morzu trzecia część stworzeń, — te, które mają dusze — i trzecia część okrętów została zniszczona.",
      "I trzeci Anioł zatrąbił: i spadła z nieba wielka gwiazda, płonąca jak pochodnia, a spadła na trzecią część rzek i na źródła wód.",
      "A imię gwiazdy zowie się Piołun. I trzecia część wód stała się piołunem, i wielu ludzi zmarło od wód, bo stały się gorzkie.",
      "I czwarty Anioł zatrąbił: i została rażona trzecia część słońca i trzecia część księżyca, i trzecia część gwiazd, tak iż zaćmiła się trzecia ich część i dzień nie jaśniał w trzeciej swej części, i noc — podobnie.",
      "I ujrzałem, a usłyszałem jednego orła lecącego przez środek nieba, mówiącego donośnym głosem: „Biada, biada, biada mieszkańcom ziemi z powodu pozostałych głosów trąby trzech aniołów, którzy mają trąbić!”"
    ],
    [
      "I piąty Anioł zatrąbił: i ujrzałem gwiazdą, która z nieba spadla na ziemię, i dano jej klucz od studni Czeluści.",
      "I otworzyła studnię Czeluści, a dym się uniósł ze studni jak dym z wielkiego pieca, i od dymu studni zaćmiło się słońce i powietrze.",
      "I z dymu wyszła szarańcza na ziemię, i dano jej moc, jaką mają ziemskie skorpiony.",
      "I powiedziano jej, by nie czyniła szkody trawie na ziemi ani żadnej zieleni, ani żadnemu drzewu, lecz tylko ludziom, którzy nie mają pieczęci Boga na czołach.",
      "I dano jej [nakaz], by ich nie zabijała, lecz aby pięć miesięcy byli katowani. A od niej katusze, jak po skorpionie katusze, kiedy ugodzi człowieka.",
      "I we dni one ludzie szukać będą śmierci, ale jej nie znajdą, i będą chcieli umrzeć, ale śmierć od nich ucieka.",
      "A co do wyglądu szarańczy: podobne do koni uszykowanych do boju, na głowach ich jakby wieńce podobne do złota, oblicza ich — jakby oblicza ludzi;",
      "i miały włosy jakby włosy niewiast, a zęby ich były jakby zęby lwów",
      "i przody tułowi miały jakby pancerze żelazne, a łoskot ich skrzydeł jak łoskot wielokonnych wozów, pędzących do boju.",
      "I mają ogony podobne do skorpionów i żądła; a w ich ogonach jest ich moc czynienia szkody ludziom pięć miesięcy.",
      "Mają nad sobą króla — Anioła Czeluści — imię jego po hebrajsku: ABADDON, a w greckim [języku] ma imię APOLLYON [= Niszczyciel].",
      "Minęło pierwsze „biada”: Oto jeszcze dwa „biada” potem nadchodzą.",
      "I szósty Anioł zatrąbił: i usłyszałem jeden głos od czterech rogów złotego ołtarza, który jest przed Bogiem,",
      "mówiący do szóstego Anioła, który ma trąbę: „Uwolnij czterech aniołów, związanych nad wielką rzeką Eufratem!”",
      "i zostali uwolnieni czterej aniołowie, gotowi na godzinę, dzień, miesiąc i rok, by pozabijać trzecią część ludzi.",
      "A liczba wojsk — konnicy: dwie miriady miriad — posłyszałem ich liczbę.",
      "I tak ujrzałem w widzeniu konie i tych, co na nich siedzieli, mających pancerze barwy ognia, hiacyntu i siarki. A głowy koni jak głowy lwów, A z paszcz ich wychodzi ogień, dym i siarka.",
      "Od tych trzech plag została zabita trzecia część ludzi, od ognia, dymu i siarki, wychodzących z ich pysków.",
      "Moc bowiem koni jest w ich pyskach i w ich ogonach, bo ich ogony [są] podobne do węży: mają głowy i nimi czynią szkodę.",
      "A pozostali ludzie, co przez te plagi nie zostali zabici, nie odwrócili się od dzieł swoich rąk, iżby nie wielbić demonów ni bożków złotych, srebrnych, spiżowych, kamiennych, drewnianych, które nie mogą m widzieć, ni słyszeć, ni chodzić.",
      "Ani się nie odwrócili od swoich zabójstw, swych czarów, swego nierządu i swych kradzieży."
    ],
    [
      "I ujrzałem innego potężnego Anioła, zstępującego z nieba, obleczonego w chmurę, i tęcza [była] nad jego głową, a oblicze jego [było] jak słońce, a nogi jego — jak słupy ogniste,",
      "i w prawej swej ręce miał otwartą książeczkę. I nogę prawą postawił na morzu, a lewą — na ziemi.",
      "I zawołał donośnym głosem tak, jak ryczy lew. A kiedy zawołał, głosem swym siedem grzmotów przemówiło.",
      "I kiedy przemówiło siedem grzmotów, zabrałem się do pisania, lecz usłyszałem głos mówiący z nieba: „Zapieczętuj to, co siedem grzmotów powiedziało, i nie pisz tego!”",
      "I Anioł, którego ujrzałem stojącego na morzu i na ziemi, podniósł ku niebu prawą swą rękę",
      "i przysiągł na Żyjącego na wieki wieków, Który stworzył niebo i to, co w nim jest, i ziemię, i to, co w niej jest, i morze, i to, co w nim jest, że już nie będzie odwłoki,",
      "ale w dniach głosu siódmego Anioła, gdy będzie miał trąbić, tajemne dzieło Boga się dokona, jak podał dobrą nowinę sługom swym prorokom.",
      "I głos, który z nieba słyszałem, znów [usłyszałem] zwrócony do mnie i mówiący: „Idź, weź księgę otwartą w ręce anioła stojącego na morzu i na ziemi!”",
      "I poszedłem do Anioła, mówiąc mu, by dał mi książeczkę. I rzecze mi: „Weź i połknij ją, a napełni wnętrzności twe goryczą, lecz w ustach twych będzie słodka jak miód.”",
      "I wziąłem książeczkę z ręki Anioła i połknąłem ją, a w ustach moich stała się słodka jak miód, a gdy spożyłem ją, goryczą napełniły się moje wnętrzności.",
      "I mówią mi: „Trzeba ci znów prorokować o ludach, narodach, językach i o wielu królach.”"
    ],
    [
      "I dano mi trzcinę — podobną do mierniczego pręta, mówiąc: „Wstań i zmierz Świątynię Bożą i ołtarz, i tych, co wielbią w niej [Boga].",
      "Dziedziniec na zewnątrz Świątyni odrzuć na zewnątrz i nie mierz go, bo został dany poganom, i będą deptać Miasto święte czterdzieści dwa miesiące.",
      "i dwom moim Świadkom dam [władzę], a będą prorokować obleczeni w wory, przez tysiąc dwieście sześćdziesiąt dni.”",
      "Oni są dwoma drzewami oliwnymi i dwoma świecznikami, co stoją przed Panem ziemi.",
      "A jeśli kto chce ich skrzywdzić, ogień wychodzi z ich ust i pożera ich wrogów. I jeśliby zechciał ktokolwiek ich skrzywdzić, w ten sposób musi być zabity.",
      "Mają oni władzę zamknąć niebo, by deszcz nie zraszał dni ich prorokowania, i mają władzę nad wodami, by w krew je przemienić, i wszelką plagą uderzyć ziemię, ilekroć zechcą.",
      "A gdy dopełnią swojego świadectwa, Bestia, która wychodzi z Czeluści, wyda im wojnę, zwycięży ich i zabije.",
      "A zwłoki ich [będą leżeć] na placu wielkiego miasta, które duchowo zwie się: Sodoma i Egipt, gdzie także ukrzyżowano ich Pana.",
      "I spośród ludów, szczepów, języków i narodów przez trzy i pół dnia oglądają ich zwłoki, a zwłok ich nie zezwalają złożyć do grobowca.",
      "Z ich powodu mieszkańcy ziemi cieszą się i radują i dary sobie nawzajem będą przesyłali, bo dwaj ci prorocy mieszkańcom ziemi zadali katusze.",
      "A po trzech i pół dniach duch życia z Boga w nich wstąpił i stanęli na nogi swoje, a wielki strach padł na tych, co ich oglądają.",
      "I posłyszeli donośny głos z nieba do nich mówiący: „Wstąpcie tutaj!” I w chmurze wstąpili do nieba, a ich wrogowie ich zobaczyli.",
      "W owej godzinie wielkie trzęsienie ziemi nastąpiło i runęła dziesiąta część miasta, i przez trzęsienie ziemi zginęło siedem tysięcy osób. A pozostali ulegli przerażeniu i Bogu nieba chwałę oddali.",
      "Minęło drugie „biada”, a oto trzecie „biada” nadchodzi niebawem.",
      "I siódmy Anioł zatrąbił: A w niebie powstały donośne głosy mówiące: „Nastało nad światem królowanie Pana naszego i Jego Chrystusa i będzie królować na wieki wieków!”",
      "A Starców dwudziestu i czterech, siedzących na tronach swych przed tronem Boga, padło na swe oblicza i pokłon Bogu oddało,",
      "mówiąc: „Dzięki czynimy Tobie, Panie, Boże Wszechmogący, Który jesteś i Który byłeś, żeś objął wielką Twą władzę i zaczął królować.",
      "I rozgniewały się narody, a nadszedł Twój gniew, i pora na umarłych, aby zostali osądzeni, i aby dać zapłatę sługom Twym prorokom i świętym, i tym, co się boją Twojego imienia, małym i wielkim, i aby zniszczyć tych, którzy niszczą ziemię.”",
      "I Świątynia Boga w niebie się otwarła, a Arka Jego Przymierza ukazała się w Jego Świątyni, i nastąpiły błyskawice, głosy, grzmoty, trzęsienie ziemi i wielki grad."
    ],
    [
      "I wielki znak ukazał się na niebie: Niewiasta w słońce obleczona i księżyc pod jej stopami, a na jej głowie wieniec z gwiazd dwunastu.",
      "A [była] brzemienna. I woła cierpiąc bóle i męki rodzenia.",
      "I inny znak ukazał się na niebie: Oto wielki Smok barwy ognia, mający siedem głów i dziesięć rogów — a na głowach jego siedem diademów —",
      "i ogon jego zmiata trzecią część gwiazd niebieskich: i rzucił je na ziemię. I stanął Smok przed mającą rodzić Niewiastą, ażeby, skoro porodzi, pożreć jej dziecię.",
      "I porodziła Syna — Mężczyznę, który wszystkie narody będzie pasł laską żelazną. I zostało porwane jej Dziecię do Boga i do Jego tronu.",
      "A Niewiasta zbiegła na pustynię, gdzie miejsce ma przygotowane przez Boga, aby ją tam żywili przez tysiąc dwieście sześćdziesiąt dni",
      "I nastąpiła walka na niebie: Michał i jego Aniołowie mieli walczyć ze Smokiem. I wystąpił do walki Smok i jego aniołowie,",
      "ale nie przemógł, i już się miejsce dla nich w niebie nie znalazło.",
      "I został strącony wielki Smok, Wąż starodawny; który się zwie Diabeł i Szatan, zwodzący całą zamieszkałą ziemię, został strącony na ziemię, a z nim strąceni zostali jego aniołowie.",
      "I usłyszałem donośny głos mówiący w niebie: „Teraz nastało zbawienie, potęga i królowanie Boga naszego i władza Jego Chrystusa, bo oskarżyciel braci naszych został strącony, ten, co dniem i nocą oskarża ich przed Bogiem naszym.",
      "A oni zwyciężyli dzięki krwi Baranka i dzięki słowu swojego świadectwa, i nie umiłowali dusz swych — aż do śmierci.",
      "Dlatego radujcie się niebiosa i ich mieszkańcy! Biada ziemi i biada morzu — bo zstąpił na was Diabeł, pałając wielkim gniewem, świadom, że mało ma czasu.”",
      "I kiedy ujrzał Smok, że został strącony na ziemię, począł ścigać Niewiastę, która porodziła Mężczyznę.",
      "I dano Niewieście dwa skrzydła orła wielkiego, by na pustynię leciała do swojego miejsca, gdzie jest żywiona przez czas i czasy, i połowę czasu, z dala od Węża.",
      "A Wąż za Niewiastą wypuścił z gardzieli wodę jak rzekę, żeby ją rzeka uniosła.",
      "Lecz ziemia przyszła z pomocą Niewieście i otworzyła ziemia swą gardziel, i pochłonęła rzekę, którą Smok ze swej gardzieli wypuścił.",
      "I rozgniewał się Smok na Niewiastę, i odszedł rozpocząć walkę z resztą jej potomstwa, z tymi, co strzegą przykazań Boga i mają świadectwo Jezusa."
    ],
    [
      "I ujrzałem Bestię wychodzącą z morza, mającą dziesięć rogów i siedem głów, a na rogach jej dziesięć diademów, a na jej głowach imiona bluźniercze.",
      "Bestia, którą widziałem, podobna była do pantery, łapy jej — jakby niedźwiedzia, paszcza jej — jakby paszcza lwa. I Smok jej dał swoją moc, swój tron i wielką władzę,",
      "I [ujrzałem] jedną z jej głów jakby zarżniętą na śmierć, a rana jej śmiertelna została uleczona. I cała ziemia w podziwie powiodła wzrokiem za Bestią,",
      "i pokłon oddali Smokowi, bo władzę dał Bestii, i Bestii pokłon oddali, mówiąc: „Któż jest podobny do Bestii, i któż potrafi rozpocząć z nią walkę?”",
      "I dano jej usta mówiące wielkie rzeczy i bluźnierstwa, i dano jej możność przetrwania czterdziestu dwu miesięcy.",
      "I otworzyła swe usta dla bluźnierstw przeciwko Bogu, by bluźnić Jego imieniu i Jego przybytkowi, i tym, co w niebie mają przybytek.",
      "I dano jej walkę wszcząć ze świętymi i ich zwyciężyć, i dano jej władzę nad każdym szczepem, ludem, językiem i narodem.",
      "I będą oddawać mu pokłon wszyscy mieszkańcy ziemi, [każdy], którego imię nie jest zapisane w księdze życia zabitego Baranka od założenia świata.",
      "Jeśli kto uszy ma, niechaj posłyszy!",
      "Jeśli kto do niewoli [jest przeznaczony], idzie do niewoli, jeśli kto na zabicie mieczem — musi być mieczem zabity. Tu jest wytrwałość i wiara świętych.",
      "I ujrzałem inną Bestię, wychodzącą z ziemi: miała dwa rogi podobne do [rogów] Baranka, a mówiła jak Smok.",
      "I całą władzę pierwszej Bestii przed nią wykonuje, i sprawia, że ziemia i wszyscy jej mieszkańcy oddają pokłon pierwszej Bestii, której rana śmiertelna została uleczona.",
      "I czyni znaki wielkie, tak iż nawet każe ogniowi zstępować na ziemię wobec ludzi.",
      "I zwodzi mieszkańców ziemi przez znaki, które jej dano sprawić przed Bestią, mówiąc mieszkańcom ziemi, by obraz uczynili Bestii, która ma cios od miecza, a ożyła.",
      "I dano jej, by ducha dała obrazowi Bestii, tak iż nawet przemówił obraz Bestii, i by sprawił, że wszyscy zostaną zabici, którzy nie oddadzą pokłonu obrazowi Bestii.",
      "I sprawia; że wszyscy: mali i wielcy, bogaci i biedni, wolni i niewolnicy dadzą sobie znamię na rękę swą prawą lub na swe czoło,",
      "i że nikt nie będzie mógł kupić ni sprzedać, kto znamienia nie ma — imienia Bestii lub liczby jej imienia.",
      "Tu jest mądrość. Kto ma rozum, niech liczbę Bestii przeliczy: liczba to bowiem człowieka. A liczba jego: sześćset sześćdziesiąt sześć."
    ],
    [
      "I ujrzałem: a oto Baranek stojący na górze Syjon, a z nim sto czterdzieści cztery tysiące, mające imię Jego i imię Jego Ojca na czołach swoich wypisane.",
      "I usłyszałem z nieba głos jakby głos mnogich wód i jakby głos wielkiego grzmotu. A głos, który usłyszałem, [był] jak gdyby [muzyką] harfiarzy uderzających w swe harfy.",
      "I śpiewają jakby pieśń nową przed tronem i przed czterema Zwierzętami i przed Starcami: a nikt tej pieśni nie mógł się nauczyć prócz stu czterdziestu czterech tysięcy — wykupionych z ziemi.",
      "To ci, co z niewiastami siebie nie splamili: bo są dziewicami; ci, co Barankowi towarzyszą, dokądkolwiek idzie; ci spośród ludzi zostali wykupieni na pierwociny dla Boga i dla Baranka,",
      "a w ustach ich kłamstwa nie znaleziono: są nienaganni.",
      "I ujrzałem innego Anioła lecącego przez środek nieba, mającego odwieczną dobrą nowinę, aby ją ogłosić wobec tych, którzy siedzą na ziemi, wobec każdego narodu, szczepu, języka i ludu.",
      "Wołał on głosem donośnym: „Ulęknijcie się Boga i dajcie Mu chwałę, bo godzina sądu Jego nadeszła. Oddajcie pokłon Temu, co niebo uczynił i ziemię, i morze, i źródła wód!”",
      "A inny Anioł, drugi, przyszedł w ślad mówiąc: „Upadł, upadł wielki Babilon, co winem zapalczywości swojego nierządu napoił wszystkie narody!”",
      "A inny Anioł, trzeci, przyszedł za nimi w ślad, donośnym głosem mówiąc: „Jeśli kto wielbi Bestię i obraz jej i bierze [jej] znamię na czoło swe lub na swą rękę,",
      "ten również będzie pić wino zapalczywości Boga przygotowane, nierozcieńczone, w kielichu Jego gniewu; i będzie katowany ogniem i siarką wobec świętych Aniołów i wobec Baranka.",
      "A dym ich katuszy na wieki wieków się wznosi i nie mają spoczynku we dnie i w nocy czciciele Bestii i jej obrazu, i jeśli kto bierze znamię jej imienia.”",
      "Tu jest wytrwałość świętych, tych, którzy strzegą przykazań Boga i wiary Jezusa.",
      "I usłyszałem głos z nieba mówiący: „Napisz: Błogosławieni, co w Panu umierają — już teraz. Zaiste, mówi Duch, niech odpoczną od swoich mozołów, bo idą wraz z nimi ich czyny.”",
      "I ujrzałem: oto biały obłok — a na obłoku siedzący podobny do Syna Człowieczego, miał złoty wieniec na głowie, a w ręku jego [był] ostry sierp.",
      "I wyszedł inny Anioł ze świątyni, wołając głosem donośnym do Siedzącego na obłoku: „Poślij Twój sierp i żniwa dokonaj, bo przyszła już pora dokonać żniwa, bo doschło żniwo na ziemi!”",
      "A Siedzący na obłoku rzucił na ziemię swój sierp i ziemia została zżęta.",
      "i wyszedł inny Anioł z świątyni, która jest w niebie, i on miał ostry sierp.",
      "i wyszedł inny Anioł od ołtarza, mający władzę nad ogniem, i krzykiem donośnym zawołał do mającego ostry sierp, mówiąc: „Poślij ostry twój sierp i poobcinaj grona winorośli ziemi, bo jej jagody dojrzały!”",
      "I rzucił Anioł swój sierp na ziemię i obrał z gron winorośl ziemi, i wrzucił [grona] do prasy Bożego gniewu — ogromnej.",
      "I wydeptano prasą poza miastem, a z prasy krew wytrysnęła aż po wędzidła koni na tysiąc i sześćset stadiów."
    ],
    [
      "I ujrzałem na niebie znak inny — wielki i godzien podziwu: siedmiu Aniołów mających [wykonać] siedem plag ostatecznych, bo w nich się dopełnił gniew Boga.",
      "I ujrzałem jakby morze szklane, pomieszane z ogniem, i tych, co zwyciężają Bestię i obraz jej, i liczbę jej imienia, stojących nad morzem szklanym, mających harfy Boże.",
      "I śpiewają pieśń Mojżesza, sługi Bożego, i pieśń Baranka, mówiąc: „Dzieła Twe wielkie i godne podziwu, Panie, Boże, Wszechwładny! Sprawiedliwe i wierne Twe drogi, O Królu narodów!",
      "Któż by się nie bał, o Panie, i Twego imienia nie uczcił? Boś Ty Sam Święty, bo przyjdą wszystkie narody i padną na twarz przed Tobą, bo słuszne Twoje wyroki stały się jawne.”",
      "A potem ujrzałem: i w niebie została otwarta świątynia Przybytku Świadectwa",
      "i ze świątyni wyszło siedmiu Aniołów, mających [wykonać] siedem plag, odzianych w czysty, lśniący len, przepasanych na piersiach złotymi pasami.",
      "I jedno z czterech Zwierząt podało siedmiu Aniołom siedem czasz złotych, pełnych gniewu Boga, na wieki wieków żyjącego.",
      "A świątynia napełniła się dymem od chwały Boga i Jego potęgi. I nikt nie mógł wejść do świątyni, aż się spełniło siedem plag siedmiu Aniołów."
    ],
    [
      "I posłyszałem donośny głos ze świątyni, mówiący do siedmiu Aniołów: „Idźcie, a wylejcie siedem czasz gniewu Boga na ziemię!”",
      "I poszedł pierwszy i wylał swą czaszę na ziemię. A wrzód złośliwy, bolesny wystąpił na ludziach, co mają znamię Bestii, i na tych, co wielbią jej obraz.",
      "A drugi wylał swą czaszę na morze. I wystąpiła krew niby zmarłego, i śmierć poniosła każda żywa istota: te, co są w morzu.",
      "A trzeci wylał swą czaszę na rzeki i źródła wód: i wystąpiła krew.",
      "I usłyszałem Anioła wód mówiącego: „Ty jesteś sprawiedliwy, Który jesteś, Który byłeś, o Święty, że tak osądziłeś.",
      "Ponieważ wylali krew świętych i proroków, krew również pić im dałeś. Godni są [tego]!”",
      "I usłyszałem, jak mówił ołtarz: „Tak, Panie, Boże, Wszechwładny, Prawdziwe są Twoje wyroki i sprawiedliwe.”",
      "A czwarty wylał swą czaszę na słońce: i dano mu władzę dotknąć ogniem ludzi.",
      "I wielkim upałem ludzie zostali dotknięci, i bluźnili imieniu Boga, który, ma moc nad tymi plagami, a nie nawrócili się, by oddać Mu chwałę.",
      "A piąty wylał swą czaszę na tron Bestii: i w jej królestwie nastały ciemności, a ludzie żuli języki swe z bólu",
      "i Bogu nieba bluźnili za bóle swoje i wrzody, ale od czynów swoich się nie odwrócili.",
      "A szósty wylał swą czaszę na rzekę wielką — na Eufrat: A wyschła jej woda, by dla królów ze wschodu słońca droga stanęła otworem.",
      "I ujrzałem, jak [wyszły] z paszczy Smoka i z paszczy Bestii, i z ust Fałszywego Proroka trzy duchy nieczyste jakby ropuchy;",
      "a są to duchy czyniące znaki — demony, które wychodzą ku królom całej zamieszkanej ziemi, by ich zgromadzić na wojnę w Wielkim Dniu wszechmogącego Boga.",
      "(Oto przybywam jak złodziej: Błogosławiony, który czuwa i strzeże swych szat, by nago nie chodzić i by sromoty jego nie widziano).",
      "I zgromadziły ich na miejsce, zwane po hebrajsku Har Magedon.",
      "A siódmy wylał swą czaszę w powietrze: a ze świątyni od tronu dobył się głos donośny mówiący: „Stało się!”",
      "I nastąpiły błyskawice i głosy, i grzmoty, i nastąpiło wielkie trzęsienie ziemi, jakiego nie było, odkąd jest człowiek na ziemi: takie trzęsienie ziemi, tak wielkie.",
      "A miasto wielkie na części trzy się rozpadło i miasta narodów runęły. I wspomniał Bóg na Wielki Babilon, by dać mu kielich wina — gniewu swej zapalczywości.",
      "I pierzchła każda wyspa, i gór już nie znaleziono.",
      "I grad ogromny o wadze jakby talentu spada z nieba na ludzi. I ludzie Bogu bluźnili za plagę gradu, bo plaga jego jest bardzo wielka."
    ],
    [
      "I przyszedł jeden ze siedmiu Aniołów, mających siedem czasz, i odezwał się do mnie, mówiąc: „Chodź, ukażę ci sąd nad Wielką Nierządnicą, która siedzi nad wielu wodami,",
      "z którą królowie ziemi nierządu się dopuścili, a mieszkańcy ziemi się upili winem jej nierządu.”",
      "I zaniósł mnie na pustynię w stanie zachwycenia. I ujrzałem Niewiastę siedzącą na Bestii szkarłatnej, pełnej imion bluźnierczych, siedem głów i dziesięć rogów mającej.",
      "A Niewiasta była odziana w purpurę i szkarłat, cała zdobną w złoto, drogi kamień i perły, miała w swej ręce złoty puchar pełen obrzydliwości i brudów swego nierządu.",
      "A na jej czole wypisane imię — tajemnica: „WIELKI BABILON MACIERZ NIERZĄDNIC I OBRZYDLIWOŚCI ZIEMI.”",
      "I ujrzałem Niewiastę pijaną krwią świętych i krwią świadków Jezusa, a widząc ją zdumiałem się wielkim zdumieniem.",
      "I rzekł do mnie Anioł: „Czemu się zdumiałeś? Ja ci powiem tajemnicę Niewiasty i Bestii, która ją nosi, a ma siedem głów i dziesięć rogów.",
      "Bestia, którą widziałeś, była, a nie ma jej, i ma wyjść z Czeluści, i zdąża na zagładę. A mieszkańcy ziemi będą się zdumiewać — ci, których imię nie jest zapisane w księdze życia od założenia świata — spoglądając na Bestię, iż była i nie ma jej, a ma przybyć.",
      "Tu [trzeba] zrozumienia, o mający mądrość! Siedem głów to jest siedem gór tam, gdzie siedzi na nich Niewiasta. I siedmiu jest królów:",
      "pięciu upadło, jeden istnieje, inny jeszcze nie przyszedł, a kiedy przyjdzie, ma na krótko pozostać.",
      "A Bestia, która była i nie ma jej, i ona jest ósmym, a jest spośród siedmiu i zdąża na zagładę.",
      "A dziesięć rogów, które widziałeś, to dziesięciu jest królów, którzy władzy królewskiej jeszcze nie objęli, lecz wezmą władzę jakby królowie na jedną godzinę, wraz z Bestią.",
      "Ci jeden mają zamysł, a potęgę i władzę swą dają oni Bestii.",
      "Ci będą walczyć z Barankiem, a Baranek odniesie nad nimi zwycięstwo — bo Panem jest panów i Królem królów — a także ci, co z Nim są: powołani, wybrani i wierni.”",
      "I rzecze do mnie: „Wody, które widziałeś, gdzie Nierządnica ma siedzibę, to ludy są i tłumy, narody i języki.",
      "A dziesięć rogów, które widziałeś, i Bestia — ci nienawidzić będą Nierządnicy i sprawią, że będzie spustoszona i naga, i będą jedli jej ciało, i spalą ją ogniem,",
      "bo Bóg im włożył do serc, aby Jego zamysł wykonali i aby jeden zamysł wykonali, i dali Bestii królewską swą władzę, aż Boże słowa się spełnią.",
      "A Niewiasta, którą widziałeś, to Wielkie Miasto, mające władzę królewską nad królami ziemi."
    ],
    [
      "Potem ujrzałem innego Anioła — zstępującego z nieba i mającego wielką władzę, a ziemia od chwały jego rozbłysła.",
      "I głosem potężnym zawołał, mówiąc: „Upadł, upadł Babilon — stolica. I stała się siedliskiem demonów i kryjówką wszelkiego ducha nieczystego, i kryjówką wszelkiego ptaka nieczystego i budzącego wstręt,",
      "bo winem zapalczywości swojego nierządu napoiła wszystkie narody i królowie ziemi dopuścili się z nią nierządu, a kupcy ziemi doszli do bogactwa przez ogrom jej przepychu.",
      "I usłyszałem inny głos z nieba mówiący: „Ludu mój, wyjdźcie z niej, byście nie mieli udziału w jej grzechach, i spośród plag jej [żadnej] nie ponieśli:",
      "bo grzechy jej narosły, [sięgając] aż do nieba, i wspomniał Bóg na jej zbrodnie.",
      "Odpłaćcie jej tak, jak ona odpłacała, i za jej czyny oddajcie podwójnie: w kielichu, w którym wino przyrządzała, podwójny dział dla niej przyrządźcie.",
      "Na ile się wsławiła i osiągnęła przepych, tyle jej dajcie katuszy i smutku. Ponieważ mówi w swym sercu: „Zasiadam jak królowa i wdową nie jestem, i z pewnością nie zaznam żałoby”,",
      "dlatego w jednym dniu nadejdą jej plagi: śmierć i smutek, i głód; i będzie ogniem spalona, bo mocny jest Pan Bóg, który ją osądził,",
      "I będą płakać i lamentować nad nią królowie ziemi, którzy nierządu z nią się dopuścili i żyli w przepychu, kiedy zobaczą dym jej pożaru.",
      "Stanąwszy z daleka ze strachu przed jej katuszą, powiedzą: „Biada, biada, wielka stolico, Babilonie, stolico potężna! Bo w jednej godzinie sąd na ciebie przyszedł”",
      "A kupcy ziemi płaczą i żalą się nad nią, bo ich ładunku nikt już nie kupuje:",
      "ładunku złota i srebra, drogiego kamienia i pereł, bisioru i purpury, jedwabiu i szkarłatu, wszelkiego drewna tujowego i przedmiotów z kości słoniowej, wszelkich przedmiotów z drogocennego drewna, spiżu, żelaza, marmuru,",
      "cynamonu i wonnej maści amomum, pachnideł, olejku, kadzidła, wina, oliwy, przedniej mąki, pszenicy, bydła i owiec, koni, powozów oraz ciał i dusz ludzkich.",
      "Dojrzały owoc dla żądzy twej duszy odszedł od ciebie, i przepadły dla ciebie wszystkie rzeczy wyborne i świetne, i już ich nie znajdą.",
      "Kupcy tych towarów, którzy wzbogacili się na niej, staną z daleka ze strachu przed jej katuszą, płacząc i żaląc się, w słowach:",
      "„Biada, biada, wielka stolico, odziana w bisior, purpurę i szkarłat, cała zdobna w złoto, drogi kamień i perłę,",
      "bo w jednej godzinie przepadło tak wielkie bogactwo!” A każdy sternik i każdy żeglarz przybrzeżny, i marynarze, i wszyscy, którzy pracują na morzu, stanęli z daleka",
      "i wołali, patrząc na dym pożaru jej, w słowach: „Jakież jest miasto podobne do stolicy?”",
      "I rzucali proch na swe głowy, i wołali płacząc i żaląc się, w słowach: „Biada, biada, bo wielka stolica, w której się wzbogacili wszyscy, co mają okręty na morzu, dzięki jej dostatkowi, przepadła w jednej godzinie.”",
      "Wesel się nad nią, niebo, i święci, apostołowie, prorocy, bo Bóg przeciw niej rozsądził waszą sprawę.",
      "I podniósł potężny jeden Anioł kamień jak wielki kamień młyński, i w morze rzucił, mówiąc: „Tak z rozmachem Babilon, wielka stolica, zostanie rzucona i już się wcale nie znajdzie.”",
      "I głos harfiarzy, śpiewaków, fletnistów, trębaczy już w tobie nie będzie słyszany. I żaden mistrz jakiejkolwiek sztuki już się w tobie nie znajdzie. I głos kamienia młyńskiego już w tobie nie będzie słyszany.",
      "I światło lampy już w tobie nie rozbłyśnie. I głos oblubieńca i oblubienicy już w tobie nie będzie słyszany: bo kupcy twoi byli magnatami ziemi, bo twymi czarami omamione zostały wszystkie narody —",
      "i w niej znalazła się krew proroków i świętych, i wszystkich zabitych na ziemi."
    ],
    [
      "Potem usłyszałem jak gdyby głos donośny wielkiego tłumu w niebie — mówiących: „Alleluja! Zbawienie i chwała, i moc [są] Boga naszego,",
      "bo wyroki Jego prawdziwe są i sprawiedliwe, bo osądził Wielką Nierządnicę, co znieprawiała nierządem swym ziemię, i poniesienia kary za krew swoich sług zażądał z jej ręki.”",
      "I rzekli powtórnie: „Alleluja!” A dym jej wznosi się na wieki wieków.",
      "I upadło Starców dwudziestu i czterech i czworo Zwierząt, a pokłon oddali Bogu siedzącemu na tronie, mówiąc: „Amen! Alleluja!”",
      "I wyszedł głos od tronu, mówiący: „Chwalcie Boga naszego, wszyscy Jego słudzy, którzy się Go boicie, mali i wielcy!”",
      "I usłyszałem jakby głos wielkiego tłumu i jakby głos mnogich wód, i jakby głos potężnych grzmotów, które mówiły: „Alleluja! Bo zakrólował Pan Bóg nasz, Wszechmogący.",
      "Weselmy się i radujmy i dajmy Mu chwałę, bo nadeszły gody Baranka, a Jego Małżonka się przystroiła,",
      "i dano jej oblec bisior lśniący i czysty” — bisior bowiem oznacza czyny sprawiedliwe świętych.",
      "I mówi mi: „Napisz: Błogosławieni, którzy są wezwani na ucztę godów Baranka!” I mówi mi: „Prawdziwe te słowa są Boże.”",
      "I upadłem przed jego stopami, by pokłon mu oddać. I mówi: „Bacz, byś tego nie [czynił], bo jestem twoim współsługą i braci twoich, co mają świadectwo Jezusa: Bogu samemu złóż pokłon!” Świadectwem bowiem Jezusa jest duch proroctwa.",
      "I ujrzałem niebo otwarte: i oto — biały koń, a Ten, co na nim siedzi, zwany Wiernym i Prawdziwym, oto ze sprawiedliwością sądzi i walczy.",
      "Oczy Jego jak płomień ognia, a wiele diademów na Jego głowie; ma wypisane imię, którego nikt nie zna prócz Niego.",
      "Odziany jest w szatę we krwi skąpaną, a imię Jego nazwano: Słowo Boga.",
      "A wojska, które są w niebie, na białych koniach Mu towarzyszyły — [wszyscy] odziani w biały, czysty bisior.",
      "A z Jego ust wychodzi ostry miecz, by nim uderzył narody: On paść je będzie laską żelazną i On tłoczy prasę wina zapalczywego gniewu wszechmogącego Boga.",
      "A na szacie i biodrze swym ma imię wypisane: KRÓL KRÓLÓW I PAN PANÓW.",
      "I ujrzałem innego Anioła stojącego w słońcu: i zawołał głosem donośnym, mówiąc do wszystkich ptaków lecących środkiem nieba: „Pójdźcie, zgromadźcie się na wielką ucztę Boga,",
      "by zjeść trupy królów, trupy wodzów i trupy mocarzy, trupy koni i tych, co ich dosiadają, trupy wszystkich — wolnych i niewolników, małych i wielkich!”",
      "I ujrzałem Bestię i królów ziemi, i wojska ich zebrane po to, by stoczyć bój z Siedzącym na koniu i z Jego wojskiem.",
      "I pochwycono Bestię, a z nią Fałszywego Proroka, co czynił wobec niej znaki, którymi zwiódł był tych, co wzięli znamię Bestii i pokłon oddawali jej obrazowi. Oboje żywcem wrzuceni zostali do ognistego jeziora gorejącego siarką.",
      "A inni zostali zabici przez miecz Siedzącego na koniu, [miecz], który wyszedł z ust Jego, a wszystkie ptaki najadły się ciał ich do syta."
    ],
    [
      "I ujrzałem Anioła, zstępującego z nieba, który miał klucz od Czeluści i łańcuch wielki w swej ręce.",
      "I pochwycił Smoka, Węża starodawnego, którym jest Diabeł i Szatan, i związał go na tysiąc lat.",
      "I wtrącił go do Czeluści, i zamknął, i pieczęć nad nim położył, by już nie zwodził narodów, aż tysiąc lat się dopełni. A potem ma być na krótki czas uwolniony.",
      "I ujrzałem trony — a na nich zasiedli i dano im władzę sądzenia — i [ujrzałem] dusze ściętych dla świadectwa Jezusa i dla Słowa Bożego, i tych, którzy pokłonu nie oddali Bestii ani jej obrazowi i nie wzięli znamienia na czoło swe ani na rękę. I żyć poczęli, i tysiąc lat królowali z Chrystusem.",
      "A nie ożyli inni ze zmarłych, aż tysiąc lat się skończyło. To jest pierwsze zmartwychwstanie.",
      "Błogosławiony i święty, kto ma udział w pierwszym zmartwychwstaniu: nad tymi nie ma władzy śmierć wtóra, lecz będą kapłanami Boga i Chrystusa i tysiąc lat z Nim będą królowali.",
      "A gdy się skończy lat tysiąc, z więzienia swego Szatan zostanie zwolniony.",
      "I wyjdzie, by omamić narody z czterech kątów ziemi, Goga i Magoga, by ich zgromadzić na bój, a liczba ich jak piasek morski.",
      "I wyszli na szerokość ziemi, i otoczyli obóz świętych i miasto umiłowane. A zstąpił ogień od Boga z nieba i ich pochłonął.",
      "A Diabła, który ich zwodzi, wrzucono do jeziora ognia i siarki, tam, gdzie i Bestia, i Prorok Fałszywy. I będą cierpieć katusze we dnie i w nocy na wieki wieków.",
      "I ujrzałem wielki biały tron i na nim Siedzącego, od którego oblicza uciekła ziemia i niebo, a miejsca dla nich nie znaleziono.",
      "I ujrzałem umarłych — wielkich i małych — stojących przed tronem, a otwarto księgi. I inną księgę otwarto, która jest [księgą] życia. I osądzono zmarłych z tego, co w księgach zapisano, według ich czynów.",
      "I morze wydało zmarłych, co w nim byli, i Śmierć, i Otchłań wydały zmarłych, co w nich byli, i każdy został osądzony według swoich czynów.",
      "A Śmierć i Otchłań wrzucono do jeziora ognia. To jest śmierć wtóra — jezioro ognia.",
      "Jeśli się ktoś w księdze życia nie znalazł zapisany, został wrzucony do jeziora ognia."
    ],
    [
      "I ujrzałem niebo nowe i ziemię nową, bo pierwsze niebo i pierwsza ziemia przeminęły i morza już nie ma.",
      "I Miasto święte — Jeruzalem Nowe ujrzałem zstępujące z nieba od Boga, przystrojone jak oblubienica dla męża swojego zdobna [w klejnoty]",
      "i usłyszałem donośny głos mówiący od tronu: „Oto przybytek Boga z ludźmi: i zamieszka wraz z nimi, i będą oni Jego ludem, a On będzie „BOGIEM z NIMI.”",
      "I otrze z ich oczu wszelką łzę, a śmierci już [odtąd] nie będzie. Ani żałoby, ni krzyku, ni trudu już [odtąd] nie będzie, bo pierwsze rzeczy przeminęły.”",
      "I rzekł Siedzący na tronie; „Oto czynię wszystko nowe.” I mówi: „Napisz: słowa te wiarygodne są i prawdziwe.”",
      "I rzekł mi: „Stało się. Jam [jest] Alfa i O[mega], Początek i Koniec. Ja pragnącemu darmo dam [pić] ze źródła wody życia.",
      "Zwycięzca to odziedziczy i będę Bogiem dla niego, a on dla mnie będzie synem.",
      "A dla tchórzów, niewiernych, obmierzłych, zabójców, rozpustników, guślarzy, bałwochwalców i kłamców wszelakich: udział ich w jeziorze gorejącym ogniem i siarką. To jest śmierć wtóra.”",
      "I przyszedł jeden z siedmiu Aniołów, co mają siedem czasz pełnych siedmiu plag ostatecznych, i do mnie odezwał się, mówiąc: „Chodź, ukażę ci Oblubienicę, Małżonkę Baranka.”",
      "I uniósł mnie w zachwyceniu na górę wielką i wyniosłą, i ukazał mi miasto święte — Jeruzalem, zstępujące z nieba od Boga,",
      "mające chwałę Boga. Źródło jego światła podobne do kamienia drogocennego, jakby do jaspisu o przejrzystości kryształu:",
      "Miało ono mur wielki a wysoki, miało dwanaście bram, a na bramach Aniołów dwunastu i wypisane imiona, które są [imionami] dwunastu pokoleń synów Izraela.",
      "Od wschodu trzy bramy i od północy trzy bramy, i od południa trzy bramy, i od zachodu trzy bramy.",
      "A mur Miasta ma dwanaście warstw fundamentu, a na nich dwanaście imion dwunastu Apostołów Baranka.",
      "A ten, który mówił ze mną, miał złotą trzcinę jako miarę, by zmierzyć Miasto i jego bramy, i jego mur.",
      "A Miasto układa się w czworobok i długość jego tak wielka jest, jak i szerokość. I zmierzył Miasto trzciną poprzez dwanaście tysięcy stadiów: długość, szerokość i wysokość jego są równe.",
      "I zmierzył jego mur [liczący] sto czterdzieści cztery łokcie: miara [to] człowieka, którą ma Anioł.",
      "A mur jego jest zbudowany z jaspisu, a Miasto — to czyste złoto do szkła czystego podobne.",
      "A warstwy fundamentu pod murem Miasta strojne wszelakim drogim kamieniem. Warstwa pierwsza — jaspis, druga — szafir, trzecia — chalcedon, czwarta — szmaragd,",
      "piąta — sardoniks, szósta — krwawnik, siódma — chryzolit, ósma — beryl, dziewiąta — topaz, dziesiąta — chryzopraz, jedenasta — hiacynt, dwunasta — ametyst.",
      "A dwanaście bram to dwanaście pereł: każda z bram była z jednej perły. I rynek Miasta to czyste złoto jak szkło przeźroczyste.",
      "A świątyni w nim nie dojrzałem: bo jego świątynią jest Pan Bóg Wszechmogący oraz Baranek.",
      "I miastu nie trzeba słońca ni księżyca, by mu świeciły, bo chwała Boga je oświetliła, a jego pochodnią — Baranek.",
      "I w jego świetle będą chodziły narody, i wnoszą do niego królowie ziemi swój przepych.",
      "I za dnia bramy jego nie będą zamknięte: bo [już] nie będzie tam nocy.",
      "I wniosą do niego przepych i skarby narodów.",
      "A nic nieczystego do niego nie wejdzie ani ten, co popełnia ohydę i kłamstwo, lecz tylko zapisani w księdze życia Baranka."
    ],
    [
      "I ukazał mi rzekę wody życia, lśniącą jak kryształ, wypływającą z tronu Boga i Baranka,",
      "Pomiędzy rynkiem miasta a rzeką, po obu brzegach, drzewo życia, rodzące dwanaście owoców — wydające swój owoc każdego miesiąca — a liście drzewa do leczenia narodów.",
      "Nic godnego klątwy już [odtąd] nie będzie. I będzie w nim tron Boga i Baranka, a słudzy Jego będą cześć Mu oddawali.",
      "i będą oglądali Jego oblicze, a imię Jego [będzie] na ich czołach.",
      "I [odtąd] już nocy nie będzie. A nie potrzeba im światła lampy i światła słońca, bo Pan Bóg będzie świecić nad nimi i będą na wieki wieków królować.",
      "I rzekł mi: „Te słowa wiarygodne są i prawdziwe i Pan, Bóg duchów proroków, wysłał swojego Anioła, by sługom swoim ukazać, co musi stać się niebawem.",
      "A oto niebawem przychodzę. Błogosławiony, kto strzeże słów proroctwa tej księgi.”",
      "To właśnie ja, Jan, słyszę i widzę te rzeczy. A kiedym usłyszał i ujrzał, upadłem, by złożyć pokłon przed stopami Anioła, który mi je ukazał.",
      "I mówi do mnie: „Bacz, byś tego nie [czynił], bo jestem twoim współsługą i braci twoich proroków, i tych, którzy strzegą słów tej księgi. Bogu samemu złóż pokłon!”",
      "I mówi do mnie: „Nie kładź pieczęci na słowa proroctwa tej księgi, bo chwila jest bliska.",
      "Kto krzywdzi, niech jeszcze krzywdę wyrządzi, a plugawy niech się jeszcze splugawi, a sprawiedliwy niech jeszcze wypełni sprawiedliwość, a święty niechaj się jeszcze uświęci.",
      "Oto przychodzę niebawem a moja zapłata jest ze mną, by tak każdemu odpłacić, jaka jest jego praca,",
      "Jam [jest] Alfa i O[mega], Pierwszy i Ostatni, Początek i Koniec.",
      "Błogosławieni, którzy płuczą swe szaty, aby władza nad drzewem życia do nich należała i aby bramami wchodzili do Miasta.",
      "Na zewnątrz [są] psy, guślarze, rozpustnicy, zabójcy, bałwochwalcy i każdy, kto kłamstwo kocha i nim żyje.",
      "Ja, Jezus, posłałem mojego Anioła, by wam zaświadczyć o tym, co dotyczy kościołów. Jam jest Odrośl i Potomstwo Dawida, Gwiazda świecąca, poranna.”",
      "I Duch, i Oblubienica mówią: „Przyjdź!” A kto słyszy, niech powie: „Przyjdź!” I kto odczuwa pragnienie, niech przyjdzie, kto chce, niech wody życia darmo zaczerpnie.",
      "Ja świadczę każdemu, kto słucha słów proroctwa tej księgi: jeśliby ktoś do nich cokolwiek dołożył, Bóg mu dołoży plag zapisanych w tej księdze.",
      "A jeśliby ktoś odjął [co], ze słów księgi tego proroctwa, to Bóg odejmie jego dział w drzewie życia i w Mieście świętym — które są opisane w tej księdze.",
      "Mówi ten, który o tym świadczy: „Zaiste, przychodzę niebawem.” Amen. Przyjdź, Panie Jezu!",
      "Łaska Pana Jezusa ze wszystkimi!"
    ]
  ]
]