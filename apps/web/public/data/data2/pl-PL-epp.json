[
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [
    [
      "Księga rodzaju Jezusa Chrystusa, syna Dawida, syna Abrahama.",
      "Abraham zrodził Izaaka, Izaak zaś zrodził Jakuba, Jakub zaś zrodził Judę i braci jego.",
      "Juda zrodził Faresa i Zarę z Tamary. Fares zrodził Ezrona, Ezron zrodził Arama.",
      "Aram zrodził Aminadaba, Aminadab zrodził Naasona, Naason zrodził Salmona.",
      "Salmon zrodził Booza z Rachab, Booz zrodził Obeda z Rut. Obed zrodził Jessego.",
      "Jesse zrodził Dawida, króla. Dawid zrodził Salomona z [żony] Uriasza.",
      "Salomon zrodził Roboama, Roboam zrodził Abiasza, Abiasz zrodził Asę.",
      "Asa zrodził Jozafata, Jozafat zrodził Jorama, Joram zrodził Ozjasza.",
      "Ozjasz zrodził Joatama, Joatam zrodził Achaza, Achaz zrodził Ezechiasza.",
      "Ezechiasz zrodził Manassesa, Manasses zrodził Amosa, Amos zrodził Jozjasza.",
      "Jozjasz zrodził Jechoniasza i jego braci w czasie wysiedlenia do Babilonu.",
      "Po wysiedleniu do Babilonu Jechoniasz zrodził Salatiela, Salatiel zrodził Zorobabela.",
      "Zorobabel zrodził Abiuda, Abiud zrodził Eliakima, Eliakim zrodził Azora.",
      "Azor zrodził Sadoka, Sadok zrodził Achima, Achim zrodził Eliuda.",
      "Eliud zrodził Eleazara, Eleazar zrodził Mattana, Mattan zrodził Jakuba.",
      "Jakub zrodził Józefa, męża Marii, z której zrodzony został Jezus zwany Chrystusem.",
      "Wszystkich więc pokoleń od Abrahama do Dawida [jest] czternaście i od Dawida do wysiedlenia do Babilonu pokoleń czternaście, i od wysiedlenia do Babilonu do Chrystusa – pokoleń czternaście.",
      "A narodzenie Jezusa Chrystusa takie było: gdy matka Jego, Maria, powierzona została Józefowi, to zanim się oni zeszli, okazało się, że poczęła z Ducha Świętego.",
      "A Józef, mąż jej, sprawiedliwym będąc i nie chcąc na nią donieść, postanowił potajemnie ją odesłać.",
      "Gdy nosił się z tą myślą, oto anioł Pański ukazał mu się we śnie, mówiąc: – Józefie, synu Dawida, nie lękaj się przyjąć Marii, żony twej, bo To w niej poczęte jest z Ducha Świętego.",
      "I urodzi Syna, a ty nadasz Mu imię Jezus, On bowiem zbawi lud swój od grzechów ich.",
      "A to wszystko stało się, aby wypełniło się, co zostało przez proroka mówiącego powiedziane od Pana:",
      "Oto dziewica pocznie i urodzi syna, i nadadzą mu imię: Emmanuel, co się przekłada: Z nami Bóg.",
      "Powstawszy ze snu, Józef uczynił tak, jak mu nakazał anioł Pański, i przyjął żonę swą.",
      "I nie obcował z nią, aż urodziła Syna, i nadał Mu imię Jezus."
    ],
    [
      "A kiedy Jezus został zrodzony w Betlejem Judejskim za dni Heroda, króla, oto mędrcy ze Wschodu przybyli do Jerozolimy,",
      "mówiąc: – Gdzie jest narodzony król Żydów? Widzieliśmy bowiem gwiazdę Jego na Wschodzie i przybyliśmy złożyć Mu pokłon.",
      "Usłyszawszy to, król Herod zadrżał i cała Jerozolima z nim.",
      "I zgromadziwszy wszystkich arcykapłanów i znawców Pism [spośród nauczycieli] ludu, wypytywał ich, gdzie się Chrystus ma narodzić.",
      "A oni rzekli mu: – W Betlejem Judejskim, tak bowiem jest napisane przez proroka:",
      "I ty, Betlejem, ziemio Judy, w niczym nie jesteś najmniejsze wśród [włości] książąt Judy, z ciebie wyjdzie książę, który będzie pasł lud mój, Izraela.",
      "Wówczas Herod, potajemnie wezwawszy mędrców, dowiedział się od nich o czasie pojawienia się gwiazdy.",
      "I posyłając ich do Betlejem, rzekł: – Pójdźcie, dowiedzcie się dokładnie o dziecku, a gdy [je] znajdziecie, powiadomcie mnie, abym i ja, przyszedłszy, złożył mu pokłon.",
      "A oni, wysłuchawszy króla, wyruszyli. I oto gwiazda, którą widzieli na Wschodzie, szła przed nimi, aż przyszedłszy, stanęła nad miejscem, gdzie było Dziecko.",
      "Zobaczywszy gwiazdę, uradowali się radością bardzo wielką.",
      "I gdy przyszli do domu, zobaczyli Dziecko z Marią, matką Jego. I upadłszy na kolana, pokłonili Mu się, a wyjąwszy skarby swoje, złożyli Mu dary: złoto i kadzidło, i mirrę.",
      "I ostrzeżeni we śnie, by nie wracali do Heroda, inną drogą wyruszyli do krainy swojej.",
      "Kiedy oni odeszli, oto anioł Pański ukazuje się we śnie Józefowi, mówiąc: – Powstawszy, weź Dziecko i matkę Jego i uciekaj do Egiptu, i bądź tam, aż ci powiem, Herod bowiem będzie szukał Dziecka, aby Je zgładzić.",
      "A on, podniósłszy się, wziął w nocy Dziecko i matkę Jego i odszedł do Egiptu.",
      "I był tam aż do śmierci Heroda, aby wypełniło się to, co zostało powiedziane przez proroka mówiącego od Pana: Z Egiptu powołałem syna mego.",
      "Wtedy to Herod, widząc, że mędrcy go zwiedli, wielce się rozgniewał i posławszy [żołnierzy], zgładził wszystkich chłopców dwuletnich i młodszych w Betlejem i w całej jego okolicy, odpowiednio do czasu, o którym dowiedział się od mędrców.",
      "Wówczas wypełniło się to, co zostało powiedziane przez proroka Jeremiasza, mówiącego:",
      "Głos usłyszano w Ramie: Płacz i biadanie wielkie. Rachel opłakuje swe dzieci i nie chce być pocieszona, albowiem już ich nie ma.",
      "A kiedy Herod umarł, oto anioł Pański ukazuje się we śnie Józefowi w Egipcie,",
      "mówiąc: – Powstawszy, weź Dziecko i matkę Jego, i idź do ziemi Izraela. Pomarli bowiem ci, którzy nastawali na życie Dziecka.",
      "A on, podniósłszy się, wziął Dziecko i matkę Jego i wszedł do ziemi Izraela.",
      "I usłyszawszy, że Archelaos króluje w Judei po ojcu swoim, Herodzie, bał się tam iść. Pouczony zaś we śnie, udał się w granice Galilei.",
      "I przyszedłszy, zamieszkał w mieście zwanym Nazaret, aby się wypełniło, co zostało powiedziane przez proroków: – Nazarejczykiem nazywany będzie."
    ],
    [
      "A w tych dniach przybywa Jan Chrzciciel, zwiastując na Pustyni Judzkiej",
      "[i] mówiąc: – Nawracajcie się, przybliżyło się bowiem Królestwo Niebios!",
      "Ten bowiem jest, o którym mówił Izajasz prorok: Głos wołającego na pustyni: Przygotujcie drogę Pańską! Prostymi czyńcie ścieżki Jego!",
      "Sam Jan miał odzienie z włosia wielbłądziego i pas skórzany na biodrach, a pokarmem jego była szarańcza i miód dzikich pszczół.",
      "Wówczas wychodziła do niego cała Jerozolima i cała Judea, i cała okolica Jordanu,",
      "i byli chrzczeni przez niego w rzece Jordanie, wyznając swoje grzechy.",
      "Widząc zaś licznych faryzeuszy i saduceuszy przychodzących do chrztu, rzekł im: – Potomstwo żmijowe, kto was zapewnił, że uciekniecie przed nadchodzącym gniewem?",
      "Przynieście więc owoc godny nawrócenia",
      "i niech się wam nie zdaje, że [możecie] sobie mówić: „Za ojca mamy Abrahama!”. Mówię bowiem wam, że z tych kamieni może Bóg wzbudzić dzieci Abrahamowi.",
      "I siekiera do korzenia drzewa już jest przyłożona. Każde zatem drzewo, które nie przynosi pięknego owocu, jest wycinane i w ogień wrzucane.",
      "Ja was chrzczę w wodzie ku nawróceniu, a Ten, kto za mną przychodzi, mocniejszy jest ode mnie, Ten, za którym nie jestem godzien nosić [Jego] sandałów. On was będzie chrzcił w Duchu Świętym i ogniu.",
      "W ręku Jego szufla i oczyści klepisko swoje, i zbierze ziarno do spichlerza, a plewy spali w ogniu niegasnącym.",
      "Wtedy przybywa Jezus z Galilei nad Jordan do Jana, by być przez niego ochrzczonym.",
      "Jan wzbraniał się, mówiąc: – To ja potrzebuję być przez Ciebie ochrzczony, a Ty przychodzisz do mnie?",
      "Odpowiadając, Jezus rzekł mu: – Ustąp teraz! Tak bowiem trzeba nam wypełnić wszelką sprawiedliwość. Wtedy ustępuje Mu.",
      "A kiedy Jezus został ochrzczony, natychmiast wyszedł z wody. I oto niebiosa [Mu] się rozwarły i ujrzał Ducha Bożego zstępującego niby gołębica [i] przychodzącego na Niego.",
      "I oto głos z niebios mówiący: – Ten jest Synem moim umiłowanym, w Nim znalazłem upodobanie."
    ],
    [
      "Wtedy Jezus został przez Ducha wyprowadzony na pustynię, aby kusił Go diabeł.",
      "I przepościwszy dni czterdzieści i nocy czterdzieści, w końcu zgłodniał.",
      "A przystąpiwszy, kusiciel rzekł Mu: – Jeśli jesteś Synem Bożym, powiedz, by te kamienie stały się chlebem.",
      "A On, odpowiadając, rzekł: – Napisane jest: Nie samym chlebem będzie żył człowiek, ale każdym słowem wychodzącym z ust Bożych.",
      "Wówczas bierze Go diabeł do świętego miasta i postawił Go na narożniku świątyni,",
      "i mówi Mu: – Jeśli jesteś Synem Bożym, rzuć się w dół. Napisano bowiem: Aniołom swoim rozkaże o tobie i na ręce cię wezmą, żebyś nie uraził o kamień stopy swojej.",
      "Rzekł mu Jezus: – Napisano też: Nie będziesz kusił Pana, Boga twego.",
      "Znowu bierze Go diabeł na górę bardzo wysoką i pokazuje wszystkie królestwa świata i chwałę ich.",
      "I mówi Mu: – To wszystko ci dam, jeśli upadłszy, pokłonisz mi się.",
      "Wtedy mówi mu Jezus: – Odejdź, szatanie, napisano bowiem: Panu, Bogu twemu będziesz się kłaniał i jemu jedynie będziesz pobożnie służył.",
      "Wówczas zostawia Go diabeł i oto aniołowie przystąpili i służyli Mu.",
      "A usłyszawszy, że Jan został wydany, odszedł do Galilei.",
      "I opuściwszy Nazaret, przyszedł i zamieszkał w Kafarnaum nadmorskim na krańcach Zabulona i Neftalego.",
      "Aby wypełniło się, co było powiedziane przez Izajasza proroka, mówiącego:",
      "Ziemia Zabulona i ziemia Neftalego, droga morska, tamta strona Jordanu, Galilea narodów.",
      "Lud przebywający w ciemności światłość ujrzał wielką i tym, co przebywają w krainie i cieniu śmierci, światłość wzeszła.",
      "Odtąd zaczął Jezus zwiastować i mówić: – Nawracajcie się, przybliżyło się bowiem Królestwo Niebios.",
      "I przechodząc nad Morzem Galilejskim, ujrzał dwóch braci: Szymona zwanego Piotrem i brata jego Andrzeja, rzucających sieć do morza; byli bowiem rybakami.",
      "Mówi do nich: – Chodźcie za mną i uczynię was łowcami ludzi.",
      "I natychmiast zostawiwszy sieci, poszli za Nim.",
      "Gdy poszedł dalej, ujrzał dwóch innych braci: Jakuba Zebedeuszowego i Jana, brata jego, w łodzi  z Zebedeuszem, ojcem ich, oporządzających swe sieci, i wezwał ich.",
      "A oni natychmiast pozostawiwszy łódź i swego ojca, poszli za Nim.",
      "I chodził po całej Galilei, nauczając w ich synagogach i zwiastując Ewangelię Królestwa, i lecząc wszelką chorobę i wszelką niemoc wśród ludu.",
      "I rozeszła się wieść o Nim po całej Syrii. Zaczęli przynosić do Niego wszystkich źle się mających, dotkniętych różnymi chorobami i cierpieniami, opętanych przez demony i lunatyków, i sparaliżowanych i uzdrawiał ich.",
      "I ruszyły za Nim wielkie tłumy z Galilei i z Dziesięciogrodu, i Jerozolimy, i Judei, i z tamtej strony Jordanu."
    ],
    [
      "A zobaczywszy tłumy, wszedł na górę i gdy usiadł, przystąpili do Niego uczniowie Jego.",
      "I otworzywszy usta swoje, nauczał ich, mówiąc:",
      "– Błogosławieni ubodzy duchem, albowiem ich jest Królestwo Niebios.",
      "Błogosławieni płaczący, albowiem oni będą pocieszeni.",
      "Błogosławieni cisi, albowiem oni będą dziedziczyli ziemię.",
      "Błogosławieni łaknący i pragnący sprawiedliwości, albowiem oni będą nasyceni.",
      "Błogosławieni miłosierni, albowiem oni doznają miłosierdzia.",
      "Błogosławieni czyści sercem, albowiem oni Boga będą widzieli.",
      "Błogosławieni pokój czyniący, albowiem oni synami Bożymi nazwani będą.",
      "Błogosławieni prześladowani za sprawiedliwość, albowiem ich jest Królestwo Niebios.",
      "Błogosławieni jesteście, kiedy znieważać was będą i prześladować, i mówić wszelkie zło przeciw wam, oczerniając was ze względu na mnie.",
      "Radujcie się i weselcie, albowiem wielka wasza nagroda w niebie. Tak bowiem prześladowali proroków przed wami.",
      "Wy jesteście solą ziemi, a jeśliby sól straciła moc, czymże ją osolić? Na nic się już nie nadaje, tylko by ją wyrzucić na podeptanie przez ludzi.",
      "Wy jesteście światłem świata. Nie może skryć się miasto leżące na górze",
      "ani nie zapala się lampki i nie stawia pod korzec, ale na świeczniku i świeci wszystkim w domu.",
      "Tak niech świeci wasze światło przed ludźmi, aby widzieli wasze dobre czyny i wysławiali Ojca waszego, który jest w niebie.",
      "Nie mniemajcie, że przyszedłem unieważnić Prawo albo Proroków! Nie przyszedłem unieważnić, lecz wypełnić.",
      "Amen, mówię wam, zanim bowiem niebo i ziemia przeminą, ani jedna jota lub jedna kreska w Prawie nie przeminie, aż się to wszystko stanie.",
      "Kto by więc rozwiązał jedno z przykazań, tych najmniejszych, i tak ludzi nauczał, najmniejszym nazwany będzie w Królestwie Niebios. Kto by zaś czynił i nauczał, ten wielkim będzie nazwany w Królestwie Niebios.",
      "Mówię wam bowiem: Jeśli wasza sprawiedliwość nie będzie większa od tej u znawców Pism i faryzeuszy, to nie wejdziecie do Królestwa Niebios.",
      "Słyszeliście, że powiedziano przodkom: „Nie zabijaj”; kto by zaś zabił, pójdzie pod sąd.",
      "Ja natomiast mówię wam: Każdy, kto żywi gniew do brata swego, pod sąd pójdzie. Kto by zaś rzekł bratu swemu: „Pusta głowo”, stanie przed Sanhedrynem; a kto by rzekł: „Bezbożny głupcze”, wrzucony będzie do ognistej Gehenny.",
      "Jeśli więc przyniesiesz dar swój na ołtarz i tam przypomnisz sobie, że brat twój ma coś przeciwko tobie,",
      "zostaw tam dar swój przed ołtarzem i idź, pogódź się najpierw z bratem twoim i wtedy, wróciwszy, złóż swój dar.",
      "Dojdź szybko do zgody z przeciwnikiem twoim, póki jesteś z nim w drodze, aby przeciwnik nie wydał cię sędziemu, a sędzia strażnikowi i abyś nie został wtrącony do więzienia.",
      "Amen, mówię ci, nie wyjdziesz stamtąd, zanim nie oddasz ostatniego grosza.",
      "Słyszeliście, że powiedziano: „Nie cudzołóż”.",
      "Ja natomiast mówię wam: Każdy spoglądający na kobietę z pożądliwością już cudzołoży z nią w sercu swoim.",
      "Jeśli więc oko twoje prawe uwodzi cię, wyrwij je i odrzuć od siebie, lepiej bowiem jest dla ciebie, aby zginął jeden z członków twoich, a całe ciało twoje nie zostało wrzucone do Gehenny.",
      "I jeśli twoja prawa ręka uwodzi cię, odetnij ją i odrzuć od siebie, lepiej bowiem jest dla ciebie, aby zginął jeden z członków twoich, a całe ciało twoje nie pogrążyło się w Gehennie.",
      "Powiedziano: „Kto odsyła żonę swoją, niech da jej list rozwodowy”.",
      "Ja natomiast mówię wam: Kto odsyła żonę swoją, oprócz przypadku rozpusty, popycha ją do cudzołóstwa, a kto rozwiedzioną poślubia, cudzołoży.",
      "Słyszeliście jeszcze, że powiedziano przodkom: „Nie krzywoprzysięgaj, lecz złożysz Panu przysięgi twoje”.",
      "Ja natomiast mówię wam, abyście w ogóle nie przysięgali: ani na niebo, albowiem jest Tronem Bożym,",
      "ani na ziemię, albowiem jest podnóżkiem stóp Jego, ani na Jerozolimę, albowiem jest miastem wielkiego Króla;",
      "ani na głowę twoją nie przysięgaj, albowiem jednego włosa białym lub czarnym uczynić nie możesz.",
      "Słowo wasze niech będzie: tak – tak, nie – nie. A co ponadto, od złego jest.",
      "Słyszeliście, że powiedziano: „Oko za oko, ząb za ząb”.",
      "Ja natomiast mówię wam, abyście nie przeciwstawiali się złu. Lecz ku temu, kto uderzy cię w prawy policzek, obróć i drugi.",
      "A temu, kto chce się z tobą sądzić i zabrać tunikę, zostaw i płaszcz.",
      "I z tym, kto cię przymusza, byś szedł z nim milę, idź dwie.",
      "Daj temu, kto cię prosi, i nie odwracaj się od tego, kto chce od ciebie pożyczyć.",
      "Słyszeliście, że powiedziano: „Będziesz miłował bliźniego twego i nienawidził wroga twego”,",
      "ja natomiast mówię wam: Miłujcie wrogów waszych i módlcie się za tych, którzy was prześladują,",
      "a tak staniecie się synami Ojca waszego w niebie. Albowiem słońce Jego wschodzi nad złymi i dobrymi, a deszcz pada na sprawiedliwych i niesprawiedliwych.",
      "Jeśli bowiem miłujecie tych, którzy was miłują, jakaż nagroda wam się należy? Czyż i celnicy nie czynią tak samo?",
      "I jeśli pozdrawiacie jedynie braci swoich, cóż szczególnego czynicie? Czyż i poganie nie czynią tak samo?",
      "Bądźcie więc doskonali, jak Ojciec wasz niebiański doskonały jest."
    ],
    [
      "Uważajcie więc, abyście sprawiedliwości waszej nie czynili przed ludźmi tak, żeby was widzieli. Inaczej nagrody nie otrzymacie u Ojca waszego w niebie.",
      "Kiedy więc dajesz jałmużnę, nie trąb przed sobą, jak to obłudnicy czynią w zgromadzeniach i na ulicach, aby ich ludzie wychwalali. Amen, mówię wam, odbierają już nagrodę swoją.",
      "A gdy ty dajesz jałmużnę, niech nie wie twoja lewica, co czyni twoja prawica,",
      "tak aby twoja jałmużna była ukryta i Ojciec twój, widząc, co ukryte, nagrodził cię.",
      "Również kiedy się modlicie, nie bądźcie jak obłudnicy, albowiem lubią się modlić, stojąc w zgromadzeniach i na skrzyżowaniach ulic, aby się ludziom pokazać. Amen, mówię wam, odbierają już nagrodę swoją.",
      "A ty kiedy modlisz się, skryj się w twoim mieszkaniu i zamknąwszy drzwi, módl się do Ojca twego, który jest w skrytości, i Ojciec twój widzący, co ukryte, nagrodzi cię.",
      "Modląc się, nie bądźcie wielosłowni jak poganie, sądzą bowiem, że w swoim wielomówstwie zostaną wysłuchani.",
      "Nie upodobniajcie się więc do nich, wie bowiem Ojciec wasz, czego wam trzeba, zanim Go poprosicie.",
      "Wy więc módlcie się tak: Ojcze nasz, któryś [jest] w niebie, niech święte [w nas] będzie imię Twoje,",
      "niech przyjdzie Królestwo Twoje, niech stanie się wola Twoja, jako w niebie, tak i na ziemi.",
      "Chleba naszego powszedniego daj nam dzisiaj",
      "i odpuść nam winy nasze, jako i my odpuszczamy winowajcom naszym.",
      "I obyś nie wystawiał nas na próbę, ale uchowaj nas ode złego. [Albowiem Twoje jest Królestwo i moc, i chwała na wieki wieków. Amen].",
      "Jeśli bowiem odpuszczacie ludziom przewinienia ich, odpuści i wam Ojciec wasz niebiański.",
      "A jeśli nie odpuszczacie ludziom, to i Ojciec wasz nie odpuści przewinień waszych.",
      "A kiedy pościcie, nie bądźcie ponurzy jak obłudnicy, przybierają bowiem mroczne miny, aby pokazać ludziom, że poszczą. Amen, mówię wam, odbierają już nagrodę swoją.",
      "A ty, gdy pościsz, namaść swoją głowę i twarz swoją umyj,",
      "tak byś nie ludziom pokazywał, że pościsz, lecz Ojcu twemu, który jest w skrytości, i Ojciec twój widzący, co zakryte, nagrodzi cię.",
      "Nie zbierajcie sobie skarbów na ziemi, gdzie mól i rdza zżera i gdzie złodzieje podkopują się i kradną.",
      "I zbierajcie skarby w niebie, gdzie mól ani rdza nie zżera i gdzie złodzieje nie włamują się ani nie kradną.",
      "Albowiem gdzie jest skarb twój, tam będzie i serce twoje.",
      "Lampą ciała jest oko. Jeśli oko twoje jest czyste, całe ciało twe jasne będzie.",
      "A jeśli oko twoje złe jest, całe ciało twoje ciemne będzie. Jeśli więc światło w tobie jest ciemnością, to jakaż to ciemność!",
      "Nikt nie może dwóm panom służyć. Bo albo jednego znienawidzi, a drugiego umiłuje, albo jednego będzie się trzymał, a drugim pogardzał. Nie możecie Bogu służyć i mamonie.",
      "Dlatego mówię wam: Nie martwcie się o życie wasze, co będziecie jedli [lub pili], ani o ciało wasze, w co je przyodziejecie. Czyż życie nie jest czymś większym niż jedzenie, a ciało niż odzienie?",
      "Popatrzcie na ptactwo podniebne, że nie sieje ani nie żnie, ani nie zbiera do spichlerzy, a Ojciec wasz niebiański karmi je. Czyż wy nie wiele więcej od nich znaczycie?",
      "A kto z was, martwiąc się, może dołożyć do wieku swego jedną chwilę?",
      "I o odzienie po co się martwić? Uczcie się od kwiatów polnych, jak rosną: nie trudzą się ani nie przędą.",
      "Mówię wam, że nawet Salomon w całej swojej chwale nie przyodziewał się tak jak jeden z nich.",
      "Jeśli zaś trawę polną, która dziś jest, a jutro będzie w piec wrzucona, Bóg tak przystraja, czyż nie o wiele więcej was, małowierni?",
      "Nie martwcie się więc, mówiąc: co będziemy jedli lub co pili, lub w co się przyodziejemy?",
      "Tego wszystkiego bowiem poganie poszukują. A przecież Ojciec wasz niebiański wie, że potrzebujecie tego wszystkiego.",
      "Ale szukajcie najpierw Królestwa [Bożego] i sprawiedliwości jego, a to wszystko będzie wam przydane.",
      "Tak więc nie martwcie się o jutro, jutro bowiem samo o siebie martwić się będzie, starcza bowiem dniowi utrapienia jego."
    ],
    [
      "Nie osądzajcie, abyście nie byli sądzeni.",
      "Jakim bowiem sądem sądzicie, takim zostaniecie osądzeni, i jaką miarą mierzycie, zostanie wam odmierzone.",
      "Czemuż to widzisz źdźbło w oku brata twego, a w twoim oku belki nie zauważasz?",
      "Albo jak możesz mówić bratu twemu: „Pozwól mi wyjąć źdźbło z oka twego, a oto belka w oku twoim”.",
      "Obłudniku, wyjmij najpierw belkę z oka twego, a wtedy przejrzysz, by wyjąć źdźbło z oka brata twego.",
      "Nie dawajcie tego, co święte, psom ani nie rzucajcie pereł waszych przed świnie, aby nie podeptały ich swymi racicami i zawróciwszy, nie rozszarpały was.",
      "Proście, a zostanie wam dane, szukajcie, a znajdziecie, dobijajcie się, a będzie wam otwarte.",
      "Bo każdy, kto prosi, otrzymuje, i kto szuka, znajduje, i temu, co się dobija, będzie otwarte.",
      "Czy jest wśród was jakiś człowiek, którego syn prosi o chleb, a on da mu kamień?",
      "I gdy o rybę poprosi, czy da mu węża?",
      "Jeśli więc wy, którzy źli jesteście, umiecie dobre dary dawać dzieciom waszym, to tym bardziej Ojciec wasz, który jest w niebie, da, co dobre, tym, którzy Go proszą.",
      "Wszystko zatem, co byście chcieli, aby ludzie wam czynili, to i wy im czyńcie. Takie bowiem jest Prawo i Prorocy.",
      "Wchodźcie przez ciasną bramę! Albowiem szeroka brama i wygodna droga prowadzą do zguby i jakże wielu przez nie przechodzi.",
      "Jak ciasna brama i wąska droga prowadzą do życia i jakże niewielu je znajduje!",
      "Zważajcie na fałszywych proroków, którzy przychodzą do was w przebraniu owczym, wewnątrz zaś są wilkami drapieżnymi.",
      "Z owoców ich poznacie ich. Czy zbiera się winogrona z ostów, a figi z cierni?",
      "Tak samo każde dobre drzewo daje piękne owoce, a dzikie drzewo daje złe owoce.",
      "Nie może drzewo dobre złych owoców dawać ani dzikie drzewo dawać pięknych owoców.",
      "Każde drzewo niedające pięknego owocu jest ścinane i w ogień wrzucane.",
      "Tak więc po owocach ich poznacie ich.",
      "Nie każdy, kto mi mówi: „Panie, Panie”, wejdzie do Królestwa Niebios, lecz ten, kto czyni wolę Ojca mego, który jest w niebie.",
      "Wielu powie mi w owym Dniu: „Panie, Panie, czyż nie w imieniu Twoim prorokowaliśmy i nie w imieniu Twoim demony wypędzaliśmy, i czyż nie imieniem Twoim liczne znaki mocy uczyniliśmy?”",
      "I wtedy wyznam im: „Nigdy was nie znałem. Odejdźcie ode mnie wy, czyniący bezprawie”.",
      "Każdego więc, kto tych Słów moich słucha i w czyn je wprowadza, można porównać do człowieka myślącego, który dom swój zbudował na skale.",
      "I spadła ulewa, i wylały rzeki, i zadęły wichry, i runęły na ten dom, lecz on nie padł, osadzony bowiem był na skale.",
      "A każdego słuchającego tych Słów moich i w czyn ich niewprowadzającego można porównać do człowieka bezmyślnego, który dom swój zbudował na piasku.",
      "I spadła ulewa, i wylały rzeki, i zadęły wichry, i uderzyły w ten dom, i padł, a upadek jego był wielki.",
      "I stało się, że gdy Jezus skończył te Słowa, zdumiewały się tłumy nauczaniem Jego,",
      "bo nauczał ich jako Ten, kto ma władzę, a nie jak ich znawcy Pism."
    ],
    [
      "A gdy zszedł z góry, poszły w ślad za Nim wielkie tłumy.",
      "A oto trędowaty, podszedłszy, pokłonił Mu się, mówiąc: – Panie, jeśli zechcesz, możesz mnie oczyścić.",
      "I wyciągnąwszy rękę, dotknął go, mówiąc: – Chcę, bądź oczyszczony. I natychmiast oczyszczony został z trądu.",
      "I mówi do niego Jezus: – Strzeż się, nic nikomu nie mów, lecz idź, pokaż się kapłanowi i złóż dar nakazany przez Mojżesza na świadectwo dla nich.",
      "A gdy wszedł do Kafarnaum, przyszedł do Niego setnik, prosząc Go",
      "i mówiąc: – Panie, sługa mój młody, powalony w domu paraliżem, męczy się okrutnie.",
      "Mówi mu: – Przyjdę go uzdrowić.",
      "Odpowiadając, setnik rzekł: – Panie, nie jestem godzien, abyś wszedł pod dach mój, ale powiedz tylko Słowo, a będzie uzdrowiony sługa mój.",
      "I ja bowiem, człowiek pod władzą, mam pod sobą żołnierzy i mówię temu: – idź – i idzie, a innemu: – przyjdź – i przychodzi. I słudze memu: czyń to – i czyni.",
      "Usłyszawszy to, Jezus zdziwił się i rzekł do tych, którzy za Nim szli: – Amen, mówię wam, u nikogo w Izraelu takiej wiary nie znalazłem.",
      "A mówię wam, że wielu ze wschodu i z zachodu przyjdzie i spocznie z Abrahamem, Izaakiem i Jakubem w Królestwie Niebios.",
      "A synowie Królestwa wyrzuceni będą do ciemności zewnętrznej. Tam będzie płacz i zgrzytanie zębów.",
      "I rzekł Jezus do setnika: – Idź, jak uwierzyłeś, tak niech ci się stanie. I [jego] młody sługa został o tej godzinie uzdrowiony.",
      "I przyszedłszy do domu Piotra, Jezus ujrzał jego teściową leżącą i gorączkującą.",
      "I dotknął jej ręki, i opuściła ją gorączka. I powstała, i usługiwała Mu.",
      "Gdy nastał wieczór, przyprowadzili do Niego wielu opętanych. I wypędził duchy Słowem. I wszystkich chorych uzdrowił.",
      "Aby wypełniło się, co powiedziano przez proroka Izajasza, mówiącego: On wziął na siebie nasze niemoce i poniósł nasze choroby.",
      "Jezus, widząc tłum wokół siebie, kazał udać się na drugi brzeg [jeziora].",
      "A jakiś znawca Pism, podszedłszy, rzekł Mu: – Nauczycielu, pójdę za Tobą, dokąd pójdziesz.",
      "Jezus mówi mu: – Lisy mają nory, a ptaki niebieskie gniazda, a Syn Człowieczy nie ma gdzie głowy skłonić.",
      "A inny, [jeden] z uczniów, powiedział Mu: – Panie, pozwól mi najpierw odejść i pogrzebać ojca mego.",
      "Jezus mówi mu: – Chodź za mną, a umarłym zostaw grzebanie ich umarłych.",
      "A kiedy wszedł do łodzi, weszli w ślad za Nim uczniowie Jego.",
      "I oto burza wielka stała się na morzu, tak że fale zakrywały łódź. On zaś spał.",
      "I podszedłszy, obudzili Go, mówiąc: – Panie, ratuj, giniemy!",
      "Mówi im: – Czemu się boicie, małowierni? Wtedy powstawszy, zakazał wiatrom i morzu i nastała wielka cisza.",
      "Ludzie dziwili się, mówiąc: – Kimże jest Ten, że i wiatry, i morze słuchają Go.",
      "A kiedy przyszedł na tamten brzeg do krainy Gadareńczyków, spotkało Go dwóch opętanych wychodzących z grobowców, tak bardzo napastliwych, że nikt nie mógł przejść tamtą drogą.",
      "I oto krzyczeli, wołając: – Co tobie do nas, Synu Boży? Przyszedłeś tu przed czasem męczyć nas?",
      "Z dala zaś od nich pasło się liczne stado świń.",
      "Demony prosiły Go, mówiąc: – Jeśli nas wyrzucasz, poślij nas w stado świń.",
      "I powiedział im: – Idźcie! One zaś, wyszedłszy, poszły do świń. I oto popędziło całe stado urwiskiem do morza. I zginęły w wodach.",
      "Ci, którzy paśli, uciekli, i poszedłszy do miasta, opowiedzieli wszystko, też to o opętanych.",
      "A oto całe miasto wyszło na spotkanie Jezusowi i ujrzawszy Go, poprosili, by odszedł z ich okolic."
    ],
    [
      "I wszedłszy do łodzi, przeprawił się i przyszedł do swego miasta.",
      "A oto przynieśli Mu paralityka leżącego na łóżku. Widząc ich wiarę, Jezus rzekł paralitykowi: – Odwagi, dziecko, odpuszczone są twoje grzechy.",
      "A oto niektórzy ze znawców Pism rzekli sobie: „Ten bluźni”.",
      "A Jezus, widząc ich myśli, powiedział: – Czemuż to złe myśli macie w sercach waszych?",
      "Cóż bowiem jest łatwiejsze: Powiedzieć: odpuszczone są twoje grzechy, czy powiedzieć – wstań i chodź?",
      "Ale żebyście wiedzieli, że Syn Człowieczy ma na ziemi władzę odpuszczania grzechów – wtedy mówi paralitykowi: – Wstawszy, weź twoje łóżko i idź do domu twego.",
      "I powstawszy, poszedł do domu swego.",
      "Tłumy, które to widziały, ogarnęła bojaźń i wielbiły Boga, który dał taką władzę ludziom.",
      "A odchodząc stamtąd, ujrzał Jezus człowieka siedzącego przy cle, zwanego Mateuszem, i mówi do niego: – Pójdź za mną. I powstawszy, poszedł za Nim.",
      "I stało się, gdy spoczął przy stole w [jego] domu, oto liczni celnicy i grzesznicy przyszedłszy, dosiedli się do Jezusa i Jego uczniów.",
      "Widząc to, faryzeusze mówili do Jego uczniów: – Czemuż to nauczyciel wasz jada z celnikami i grzesznikami?",
      "A On, usłyszawszy, rzekł: – Nie zdrowi potrzebują lekarza, ale ci, którzy źle się mają.",
      "Idźcie nauczyć się, co to znaczy: Miłosierdzia chcę, a nie ofiary. Albowiem nie przyszedłem powołać sprawiedliwych, lecz grzeszników.",
      "Wówczas przychodzą do Niego uczniowie Jana, mówiąc: – Dlaczego my i faryzeusze pościmy [często], a Twoi uczniowie nie poszczą?",
      "I powiedział im Jezus: – Czy mogą goście weselni pogrążać się w smutku, dopóki jest z nimi oblubieniec? Ale nadejdą dni, kiedy zostanie im zabrany oblubieniec i wtedy będą pościć.",
      "Nikt nie przyszywa łaty z surowego materiału do starego płaszcza, taka łata rozrywa bowiem płaszcz jeszcze bardziej i rozdarcie staje się gorsze.",
      "Ani też nie wlewają młodego wina do starych worków skórzanych; inaczej pękają worki i wino wylewa się, i worki przepadają. Lecz wlewają młode wino do nowych worków i wtedy zachowa się jedno i drugie.",
      "Gdy to im mówił, pewien dostojnik, przyszedłszy, pokłonił się Mu, mówiąc: – Córka moja właśnie skonała. Ale przyjdź i połóż Twą rękę na nią i będzie żyła.",
      "A Jezus, powstawszy, poszedł za nim i uczniowie Jego.",
      "I oto kobieta od dwunastu lat cierpiąca na krwotok, podszedłszy z tyłu, dotknęła kraju Jego płaszcza.",
      "Mówiła bowiem sobie: „Jeśli tylko dotknę Jego płaszcza, będę uleczona”.",
      "A Jezus, obróciwszy się i ujrzawszy ją, powiedział: – Odwagi, córko! Wiara twoja uratowała cię. I kobieta zdrowa była od tej godziny.",
      "A Jezus, przyszedłszy do domu dostojnika i ujrzawszy flecistów i tłum zawodzący,",
      "mówił: – Oddalcie się, nie umarła bowiem dziewczynka, lecz śpi. I wyśmiewali Go.",
      "A gdy wyrzucono tłum, wszedłszy, wziął ją za rękę i wstała dziewczynka.",
      "I wieść ta poszła po całej tej ziemi.",
      "A gdy Jezus odchodził stamtąd, szło [za Nim] dwóch niewidomych, którzy krzyczeli i wołali: – Zmiłuj się nad nami, Synu Dawidowy!",
      "Gdy przyszedł do domu, podeszli do Niego niewidomi, a Jezus mówi do nich: – Czy wierzycie, że mogę to uczynić? Mówią Mu: – Tak, Panie.",
      "Wtedy dotknął oczu ich, mówiąc: – Wedle wiary waszej niech się wam stanie.",
      "I otwarły się oczy ich. A Jezus przykazał im surowo, mówiąc: – Baczcie, aby nikt się o tym nie dowiedział.",
      "A oni, wyszedłszy, roznieśli wieść o Nim po całej tej ziemi.",
      "A gdy wychodzili, oto przyprowadzili Mu niemego, opętanego człowieka.",
      "I gdy wypędzony został demon, niemy przemówił. I dziwiły się tłumy, mówiąc: – Nigdy nic takiego nie objawiło się w Izraelu.",
      "Faryzeusze zaś mówili: – Imieniem władcy demonów wyrzuca demony.",
      "I przechodził Jezus przez wszystkie miasta i wioski, nauczając w ich synagogach i zwiastując Ewangelię Królestwa, i lecząc wszelką chorobę i wszelką niemoc.",
      "A widząc tłumy, wzruszył się nimi głęboko, albowiem byli zgnębieni i porzuceni jak owce niemające pasterza.",
      "Wtedy mówi do swoich uczniów: – Żniwo tak wielkie, a pracowników tak mało.",
      "Proście więc Pana żniwa, żeby wysłał pracowników na żniwo swoje."
    ],
    [
      "I przywoławszy dwunastu swoich uczniów, dał im władzę nad duchami nieczystymi, aby je wypędzali i leczyli wszelką chorobę i wszelką niemoc.",
      "Te są imiona dwunastu apostołów: pierwszy Szymon zwany Piotrem i Andrzej, brat jego, i Jakub Zebedeuszowy, i Jan, brat jego,",
      "i Filip, i Bartłomiej, Tomasz i Mateusz celnik, Jakub Alfeuszowy i Tadeusz,",
      "Szymon Kananejczyk i Judasz Iskariota, który Go wydał.",
      "Tych Dwunastu posłał Jezus, przykazawszy im, mówiąc: – Nie chodźcie drogą pogan i do miast Samarytan nie wchodźcie.",
      "Pójdźcie raczej do zagubionych owiec z domu Izraela.",
      "A idąc, zwiastujcie, mówiąc: „Przybliżyło się Królestwo Niebios”.",
      "Słabujących leczcie, zmarłych wskrzeszajcie, trędowatych oczyszczajcie, demony wyrzucajcie, darmo otrzymaliście, darmo dawajcie.",
      "Nie starajcie się ani o złoto, ani o srebro, ani o miedź do trzosów waszych,",
      "ani o torbę na drogę, ani o dwie tuniki, ani o sandały, ani o laskę. Wart jest bowiem pracownik swego pożywienia.",
      "Do jakiegokolwiek miasta albo wsi byście weszli, dowiadujcie się, kto w nich jest godny, i tam pozostawajcie, póki nie pójdziecie dalej.",
      "Wchodząc zaś do domu, pozdrówcie go.",
      "A jeśli dom będzie godny, niech zstąpi nań pokój wasz. A jeśli nie będzie godny, pokój wasz niech do was wróci.",
      "Gdyby ktoś nie przyjął was ani nie słuchał słów waszych, strząśnijcie pył ze stóp waszych, wychodząc z tego domu lub miasta.",
      "Amen, mówię wam, łatwiej będzie ziemi sodomskiej i gomorskiej w Dzień Sądu niż miastu temu.",
      "A oto ja posyłam was jak owce pomiędzy wilki. Bądźcie więc przemyślni jak węże i niewinni jak gołębie.",
      "Uważajcie na ludzi. Wydawać bowiem was będą sądom i na zgromadzeniach swoich biczować was będą.",
      "Przed przywódców i królów będą was wodzić ze względu na mnie na świadectwo im i narodom.",
      "Gdy wydadzą was, nie martwcie się, jak lub co powiecie, bo w owej godzinie będzie wam dane, co powiecie.",
      "Nie wy bowiem jesteście tymi, którzy mówią, ale Duch Ojca waszego, który w was mówi.",
      "I wyda brat brata na śmierć, a ojciec dziecko i powstaną dzieci przeciwko rodzicom, i zabiją ich.",
      "I będziecie nienawidzeni przez wszystkich dla imienia mojego, a kto wytrwa do końca, będzie zbawiony.",
      "A gdy prześladują was w tym mieście, uciekajcie do innego. Amen, mówię wam bowiem, nie skończycie obchodzić miast Izraela, aż przyjdzie Syn Człowieczy.",
      "Nie ma ucznia ponad nauczyciela ani sługi ponad pana jego.",
      "Wystarczy uczniowi, aby stał się jak nauczyciel jego, i słudze – jak jego pan. Jeśli pana domu przezwali Belzebubem, to tym bardziej domowników jego.",
      "Nie bójcie się więc ich. Nie ma bowiem niczego ukrytego, co nie zostałoby odkryte, i tajnego, co nie zostałoby poznane.",
      "Co mówię wam w ciemności, opowiedzcie w świetle. Co słyszycie na ucho, ogłoście na dachach.",
      "I nie bójcie się tych, którzy zabijają ciało, a duszy zabić nie mogą. Bójcie się raczej mogącego zatracić w Gehennie duszę i ciało.",
      "Czyż dwóch wróbli nie sprzedaje się za jeden grosz? I ani jeden z nich nie spadnie na ziemię bez [woli] Ojca waszego.",
      "A co do was, to i wszystkie włosy na głowie są policzone.",
      "Nie bójcie się więc: wy jesteście cenniejsi niż mnóstwo wróbli.",
      "Każdego zatem, kto wyzna mnie przed ludźmi, wyznam i ja przed Ojcem moim, który jest w niebie.",
      "A każdego, kto wyprze się mnie przed ludźmi, wyprę się i ja przed Ojcem moim, który jest w niebie.",
      "Nie mniemajcie, że przyszedłem rzucić pokój na ziemię; nie przyszedłem rzucić pokoju, ale miecz.",
      "Przyszedłem bowiem zwrócić człowieka przeciwko ojcu jego i córkę przeciw matce jej, i synową przeciw jej teściowej;",
      "i tak wrogami człowieka [będą] domownicy jego.",
      "Miłujący ojca i matkę ponad mnie nie jest mnie godny. I miłujący syna lub córkę ponad mnie nie jest mnie godny.",
      "I ten, kto nie bierze krzyża swego i nie idzie za mną, nie jest mnie godny.",
      "Kto znalazł życie swoje, straci je, a kto straci życie swoje ze względu na mnie, odnajdzie je.",
      "Kto przyjmuje was, mnie przyjmuje, a kto mnie przyjmuje, przyjmuje Tego, który mnie posłał.",
      "Kto przyjmuje proroka w imię proroka, otrzyma zapłatę proroka i kto przyjmuje sprawiedliwego w imię sprawiedliwego, otrzyma zapłatę sprawiedliwego.",
      "A kto by napoił jednego z tych małych choćby tylko kubkiem zimnej wody w imię ucznia, amen, mówię wam, nie straci zapłaty swojej."
    ],
    [
      "I stało się, że gdy Jezus skończył polecenia dla dwunastu swoich uczniów, odszedł stamtąd, by nauczać i zwiastować w ich miastach.",
      "A Jan, usłyszawszy w więzieniu o czynach Chrystusa, posłał do Niego swoich uczniów,",
      "by zapytać: – Ty jesteś Przychodzącym czy też innego oczekujemy?",
      "I odpowiadając, Jezus rzekł im: – Idźcie, obwieśćcie Janowi to, co słyszycie i widzicie:",
      "Niewidomi odzyskują wzrok, chromi chodzą, trędowaci są oczyszczani, głusi słyszą i zmarli są wskrzeszani, a ubogim zwiastowana jest Dobra Nowina.",
      "I błogosławiony jest ten, który się mną nie zgorszy.",
      "A gdy oni odeszli, począł Jezus mówić tłumom o Janie: – Co wyszliście oglądać na pustyni? Trzcinę przez wiatr kołysaną?",
      "Lecz co wyszliście zobaczyć? Człowieka w delikatne szaty odzianego? Oto ci, którzy delikatne szaty noszą, w pałacach królewskich są.",
      "Lecz co wyszliście zobaczyć? Proroka? Tak – mówię wam – i więcej niż proroka.",
      "On jest ten, o którym napisano: Oto posyłam anioła mojego przed obliczem twoim, który utoruje drogę twoją przed tobą.",
      "Amen, mówię wam: Nie powstał z tych, którzy się z kobiet rodzą, większy od Jana Chrzciciela. Jednak najmniejszy w Królestwie Niebios większy jest od niego.",
      "Od dni Jana Chrzciciela aż dotąd Królestwo Niebios zdobywa się w trudzie i ci, którzy się trudzą, zdobywają je.",
      "Wszyscy bowiem Prorocy i Prawo aż do Jana prorokowali.",
      "I jeśli chcecie to przyjąć, on jest Eliaszem, który miał przyjść.",
      "Kto ma uszy, niechaj słucha.",
      "Do kogo przyrównam to pokolenie? Podobne jest do dzieci siedzących na rynku, które przymawiając innym,",
      "mówią: „Graliśmy wam na flecie i nie tańczyliście, zawodziliśmy i nie rozpaczaliście”.",
      "Przyszedł bowiem Jan, ani jadł, ani pił i mówią: demona ma.",
      "Przyszedł Syn Człowieczy, który je i pije, i mówią: „Ten człowiek to żarłok i pijak, przyjaciel celników i grzeszników”. I tak mądrość ta została usprawiedliwiona z jej dzieł.",
      "Wówczas zaczął wyrzucać miastom, w których dokonały się liczne znaki Jego mocy, że nie nawróciły się:",
      "– Biada ci, Korozain, biada ci, Betsaido, gdyby bowiem w Tyrze i Sydonie dokonały się znaki mocy, które stały się wśród was, dawno już pokutowałyby w worze i w popiele!",
      "Toteż mówię wam: Tyrowi i Sydonowi łatwiej będzie w Dzień Sądu aniżeli wam.",
      "I ty, Kafarnaum, czy aż do nieba będziesz wywyższone? Aż do Hadesu się stoczysz! Albowiem gdyby w Sodomie dokonały się znaki mocy, które stały się w tobie, uchowałaby się aż do dzisiaj.",
      "Toteż mówię wam, że ziemi sodomskiej łatwiej będzie w Dzień Sądu aniżeli tobie.",
      "W owym czasie Jezus rzekł: – Wysławiam Cię, Ojcze, Panie nieba i ziemi, albowiem zakryłeś to przed mądrymi i rozumnymi, a odkryłeś maluczkim.",
      "Tak, Ojcze, albowiem takie jest Twoje upodobanie.",
      "Wszystko mi zostało przekazane przez Ojca mego i nikt nie poznaje Syna jak tylko Ojciec ani Ojca nikt nie poznaje jak tylko Syn i komu Syn zechce odkryć.",
      "Pójdźcie do mnie wszyscy trudzący się i dźwigający ciężary, a ja wam dam odpoczynek.",
      "Weźcie jarzmo moje na siebie i uczcie się ode mnie, albowiem jestem cichy i pokornego serca, a znajdziecie odpoczynek dla dusz waszych.",
      "Jarzmo bowiem moje jest łagodne i brzemię moje lekkie."
    ],
    [
      "W owym czasie przechodził Jezus w szabat przez zboże. A uczniowie Jego zgłodnieli i zaczęli zrywać kłosy i jeść.",
      "Faryzeusze zaś, widząc [to], rzekli Mu: – Oto uczniowie Twoi czynią, czego nie godzi się czynić w szabat.",
      "A On rzekł im: – Czy nie czytaliście, co uczynił Dawid, gdy zgłodniał, i ci z nim?",
      "Jak wszedł do Domu Bożego i chleby pokładne zjedli, których nie godziło się jeść ani jemu, ani tym, co z nim, a jedynie kapłanom?",
      "Albo czy nie czytaliście w Prawie, że w dni szabatowe kapłani szabat naruszają i są niewinni?",
      "A mówię wam, że tu jest więcej niż świątynia.",
      "I gdybyście pojęli, co to jest: Miłosierdzia chcę, a nie ofiary, nie potępialibyście niewinnych.",
      "Panem szabatu jest bowiem Syn Człowieczy.",
      "I odszedłszy stamtąd, przyszedł do ich synagogi.",
      "A oto [był tam] człowiek mający uschłą rękę. I żeby Go oskarżyć, zapytali Go, mówiąc: – Czy godzi się w szabat uzdrawiać?",
      "A On powiedział im: – Czy jest pośród was człowiek, który by miał jedną owcę, a gdy ta wpadłaby w szabat do jamy, nie chwyciłby jej i nie podniósł?",
      "O ileż cenniejszy jest człowiek od owcy. Tak więc godzi się w szabat dobrze czynić.",
      "Wtedy mówi do człowieka: – Wyprostuj twą rękę. I wyprostował, i znowu stała się zdrowa jak druga.",
      "I wyszedłszy, faryzeusze zwołali naradę przeciwko Niemu, jak by Go zgładzić.",
      "Jezus, wiedząc to, oddalił się stamtąd. I szło za Nim bardzo wielu, i uzdrowił ich wszystkich.",
      "I napomniał ich, aby Go nie ujawniali.",
      "Iżby się wypełniło, co powiedziane [było] przez Izajasza proroka, mówiącego:",
      "Oto sługa mój, którego wybrałem, umiłowany mój, którego upodobała sobie dusza moja. Położę Ducha mego na nim i sąd narodom obwieści.",
      "Nie będzie spierać się ani krzyczeć i nikt nie usłyszy głosu jego na ulicach.",
      "Trzciny nadłamanej nie dołamie i tlącego się knota nie dogasi, aż doprowadzi sąd do zwycięstwa.",
      "I w imieniu jego narody pokładać będą nadzieję.",
      "Wówczas przyprowadzono do Niego opętanego, który był niewidomy i niemy. I uzdrowił go, tak iż niemy mówił i widział.",
      "I zdumiewały się tłumy, i mówiły: – Czy aby ten nie jest Synem Dawida?",
      "Usłyszawszy to, faryzeusze rzekli: – Ten wypędza demony nie inaczej jak tylko mocą Belzebuba, władcy demonów.",
      "A znając myśli ich, rzekł im: – Każde królestwo, które się podzieli, pustoszeje i żadne miasto lub dom, które się podzielą, nie ostoją się.",
      "I jeśli szatan szatana wypędza, to się w sobie podzielił, jak więc ostoi się królestwo jego?",
      "Jeśli ja mocą Belzebuba wypędzam demony, to czyją mocą wypędzają je synowie wasi? Dlatego oni będą sędziami waszymi.",
      "A jeśli ja mocą Ducha Bożego wypędzam demony, to już dosięgło was Królestwo Boże.",
      "Albo też jak ktoś może wejść do domu mocarza i zrabować jego rzeczy, jeśli przedtem nie zwiąże mocarza? Dopiero wówczas obrabuje jego dom.",
      "Kto nie jest ze mną, jest przeciwko mnie. I kto nie zbiera ze mną, rozprasza.",
      "Dlatego mówię wam: Każdy grzech i bluźnierstwo będą ludziom odpuszczone, ale bluźnierstwo przeciwko Duchowi nie będzie odpuszczone.",
      "Kto by rzekł słowo przeciwko Synowi Człowieczemu, będzie mu odpuszczone. A kto by rzekł przeciw Duchowi Świętemu, nie będzie mu odpuszczone ani w tym wieku, ani w przyszłym.",
      "Uznajcie, że albo drzewo jest dobre i jego owoc jest dobry, albo drzewo jest dzikie i jego owoc jest dziki. Albowiem po owocu poznaje się drzewo.",
      "Potomstwo żmijowe! Jak możecie mówić coś dobrego, złymi będąc? Albowiem z obfitości serca usta mówią.",
      "Dobry człowiek z dobrego skarbca wyjmuje to, co dobre, a zły człowiek ze złego skarbca wyjmuje to, co złe.",
      "A mówię wam, że z każdego próżnego słowa, które powiedzą ludzie, zdadzą sprawę w Dzień Sądu.",
      "Na podstawie słów twoich bowiem będziesz usprawiedliwiony i na podstawie słów twoich będziesz potępiony.",
      "Wówczas odpowiedzieli Mu niektórzy ze znawców Pism i faryzeuszy, mówiąc: – Nauczycielu, chcemy mieć znak od Ciebie.",
      "A On, odpowiadając, rzekł im: – Ród zły i cudzołożny szuka znaku, ale znak nie zostanie mu dany, tylko znak Jonasza proroka.",
      "Jak bowiem Jonasz był we wnętrzu wieloryba trzy dni i trzy noce, tak Syn Człowieczy będzie w sercu ziemi trzy dni i trzy noce.",
      "Mężowie Niniwici powstaną na Sąd z rodem tym i potępią go, bo nawrócili się na zwiastowanie Jonasza, a oto tutaj więcej niż Jonasz.",
      "Królowa z południa wstanie na Sąd z rodem tym i potępi go, albowiem przybyła z krańców ziemi, aby słuchać mądrości Salomona, a oto tutaj więcej niż Salomon.",
      "Gdy zaś duch nieczysty wyjdzie z człowieka, przechodzi okolice bezwodne, szukając odpoczynku, i nie znajduje.",
      "Wówczas mówi: „Wrócę do domu mego, z którego wyszedłem”. I przyszedłszy, znajduje go wolnym, wysprzątanym i wystrojonym.",
      "Wtedy odchodzi, bierze ze sobą siedem innych duchów gorszych od siebie i wszedłszy, zamieszkują tam. I to, co ostatnie, staje się dla człowieka owego gorsze niż pierwsze. Tak będzie też z tym rodem złym.",
      "Gdy On jeszcze mówił do tłumów, oto matka i bracia Jego stali na zewnątrz, pragnąc z Nim mówić.",
      "[I ktoś rzekł do Niego: – Oto matka Twoja i bracia Twoi stoją na zewnątrz, pragnąc mówić z Tobą].",
      "On, odpowiadając, rzekł mówiącemu do Niego: – Kto jest matką moją i kto to są moi bracia?",
      "I wyciągnąwszy rękę swoją ku uczniom swoim, rzekł: – Oto matka moja i bracia moi.",
      "Ktokolwiek bowiem czyni wolę Ojca mego w niebie, ten jest moim bratem i siostrą, i matką."
    ],
    [
      "Owego dnia Jezus, wyszedłszy z domu, usiadł nad morzem.",
      "I zgromadziły się wokół Niego wielkie tłumy, tak że wszedł do łódki, aby usiąść. A cały tłum stał na brzegu.",
      "I przemawiał do nich wiele w przypowieściach, mówiąc: – Oto wyszedł siewca siać.",
      "I gdy on siał ziarna, jedne padły obok drogi i ptaki, nadleciawszy, wyjadły je.",
      "A inne padły na grunt kamienisty, gdzie nie miały wiele gleby i natychmiast wzeszły, bo gleba nie była głęboka.",
      "I gdy słońce wzeszło, zwiędły z gorąca i uschły, bo nie miały korzenia.",
      "Inne znowu padły między osty i wyrosły osty, i zdusiły je.",
      "Jeszcze inne padły na glebę dobrą i wydały plon: jedne stokrotny, inne zaś sześćdziesięciokrotny, jeszcze inne trzydziestokrotny.",
      "Kto ma uszy, niechaj słucha.",
      "I podszedłszy do Niego, uczniowie rzekli Mu: – Dlaczego mówisz do nich w przypowieściach?",
      "Rzekł im: – Wam dane jest znać tajemnice Królestwa Niebios, a tamtym nie jest dane.",
      "Kto bowiem ma, temu będzie dane i będzie miał obficie. Kto zaś nie ma, temu będzie zabrane i to, co ma.",
      "Mówię do nich w przypowieściach dlatego, że patrząc, nie widzą, i słuchając, nie słyszą ani nie pojmują.",
      "I wypełnia się na nich proroctwo Izajasza, mówiące: Słuchać będziecie i nie pojmiecie. Patrzeć będziecie i nie ujrzycie.",
      "Nadęło się bowiem serce ludu tego. I uszami ociężale usłyszeli, i oczy swe przymknęli, żeby oczami nie ujrzeli i uszami nie usłyszeli, i sercem nie pojęli, i nie odwrócili się – i abym ich nie uleczył.",
      "Ale wasze oczy błogosławione, bo widzą, i uszy wasze, bo słyszą.",
      "Amen, mówię wam bowiem, że wielu proroków i sprawiedliwych pragnęło widzieć, co widzicie, a nie ujrzeli, i usłyszeć, co słyszycie, a nie usłyszeli.",
      "Wy więc posłuchajcie przypowieści o siewcy:",
      "Do każdego, kto słucha Słowa o Królestwie i nie pojmuje, przychodzi zły i porywa to, co posiane w sercu jego. Ten jest jak ziarno zasiane obok drogi.",
      "A ziarno posiane na gruncie kamienistym to ten, kto słucha Słowa i natychmiast z radością przyjmując je,",
      "nie ma jednak korzenia w sobie, ale jest chwiejny. I gdy nastaje ucisk lub prześladowanie dla Słowa, natychmiast załamuje się.",
      "A ziarno zasiane między osty to ten, który słucha Słowa, ale troski tego wieku i zwodniczy blask bogactwa dławią Słowo i ono pozostaje bez plonu.",
      "A ziarno zasiane w glebę dobrą to ten, kto słucha Słowa i pojmuje je – ten właśnie przynosi plon i jeden wydaje stokrotny, inny sześćdziesięciokrotny, jeszcze inny trzydziestokrotny.",
      "Inną przypowieść przedłożył im, mówiąc: – Królestwo Niebios podobne jest do człowieka, który sieje dobre nasienie na polu swoim.",
      "I kiedy ludzie spali, przyszedł jego wróg i nasiał kąkolu pośród pszenicy, i odszedł.",
      "Gdy źdźbło wyrosło i plon wydało, wtedy pokazał się i kąkol.",
      "Przyszli słudzy gospodarza i rzekli mu: „Panie, czyż nie posiałeś dobrego nasienia na twoim polu? Skąd więc na nim kąkol?”",
      "On odrzekł im: „Wrogi człowiek to uczynił”. A słudzy mówią mu: „Chcesz więc, żebyśmy poszli i go zebrali?”",
      "A on rzecze: „Nie, bo moglibyście, zbierając kąkol, powyrywać razem z nim pszenicę.",
      "Pozwólcie obu rosnąć razem aż do żniwa. A w porze żniwa powiem żniwiarzom: Zbierzcie najpierw kąkol i zwiążcie w snopki, aby go spalić, a pszenicę zgromadźcie w moim spichlerzu”.",
      "Inną przypowieść przedłożył im, mówiąc: – Podobne jest Królestwo Niebios do ziarnka gorczycy, które wziąwszy, zasiał człowiek na polu swoim.",
      "Najmniejsze wprawdzie jest ze wszystkich nasion, gdy jednak wyrośnie, większe jest od innych roślin i staje się drzewem, tak iż ptaki niebieskie przylatują i wiją sobie gniazda na jego gałęziach.",
      "Powiedział im inną przypowieść: – Podobne jest Królestwo Niebios do zaczynu, który wziąwszy, kobieta wmieszała w trzy miary mąki, tak że wszystko się zakwasiło.",
      "To wszystko powiedział Jezus do tłumów w przypowieściach, a bez przypowieści nic do nich nie mówił.",
      "Aby się wypełniło, co jest powiedziane przez proroka, mówiącego: Otworzę w przypowieściach usta moje i ogłoszę to, co ukryte od założenia [świata].",
      "Wówczas zostawiwszy tłumy, przyszedł do domu. I podeszli do Niego uczniowie Jego, mówiąc: – Objaśnij nam przypowieść o kąkolu na polu.",
      "On, odpowiadając, rzekł: – Tym, kto sieje dobre nasienie, jest Syn Człowieczy.",
      "A polem jest świat. Dobrym nasieniem są synowie Królestwa, kąkolem są synowie złego.",
      "Wrogiem, który go posiał, jest diabeł. Żniwem jest koniec czasu. Żniwiarzami są aniołowie.",
      "Jak więc zbiera się kąkol i spala w ogniu, tak będzie na końcu czasu.",
      "Pośle Syn Człowieczy aniołów swoich i zbiorą z Jego Królestwa wszystkie rzeczy gorszące i tych, którzy czynią bezprawie.",
      "I wrzucą ich w piec ognisty, tam będzie płacz i zgrzytanie zębów.",
      "Wówczas sprawiedliwi zajaśnieją jak słońce w Królestwie swego Ojca. Kto ma uszy, niechaj słucha.",
      "Królestwo Niebios podobne jest do skarbu ukrytego w polu, który człowiek, znalazłszy, schował, z radością odchodzi i wszystko, co ma, sprzedaje i kupuje to właśnie pole.",
      "Podobne jest też Królestwo Niebios do człowieka, który jako kupiec poszukuje pięknych pereł.",
      "I znalazłszy jedną drogocenną perłę, sprzedał wszystko, co miał, i kupił ją.",
      "Królestwo Niebios podobne jest także do sieci zarzuconej w morze i zbierającej wszystkie rodzaje [ryb],",
      "a kiedy się napełniła, wyciągnąwszy ją na brzeg i siadłszy, zebrali, co dobre, do naczyń, złe zaś precz wyrzucili.",
      "Tak będzie na końcu czasu: wyjdą aniołowie i wydzielą złych spośród sprawiedliwych,",
      "i rzucą ich w piec ognisty. Tam będzie płacz i zgrzytanie zębów.",
      "Czy pojęliście to wszystko? Mówią Mu: – Tak.",
      "A On powiedział im: – Dlatego każdy znawca Pism, stawszy się uczniem Królestwa Niebios, podobny jest do człowieka, który jak gospodarz wyjmuje ze skarbca swego, co nowe i stare.",
      "I stało się, że gdy Jezus skończył te przypowieści, odszedł stamtąd.",
      "I przyszedłszy do swojej ojczyzny, nauczał ich w synagodze, tak że oni dziwili się i mówili: – Skąd u Niego ta mądrość i moc?",
      "Czyż Ten nie jest synem cieśli? Czyż matka Jego nie nazywa się Maria, a bracia Jego to Jakub i Józef, i Szymon, i Juda?",
      "I czyż wszystkie Jego siostry nie są tu u nas? Skąd więc u Niego to wszystko?",
      "I gorszyli się Nim. A Jezus powiedział im: – Czci nie doznaje prorok jedynie w ojczyźnie swojej i w domu swoim.",
      "I nie uczynił tam wielu znaków mocy wskutek ich niewiary."
    ],
    [
      "W owym czasie usłyszał Herod tetrarcha wieść o Jezusie.",
      "I rzekł do swoich dworzan: – To jest Jan Chrzciciel, on powstał z martwych i dlatego dzieją się przez niego znaki mocy.",
      "Herod bowiem, pojmawszy Jana, zakuł [go] w kajdany i wtrącił do więzienia przez Herodiadę, żonę Filipa, brata swego.",
      "Mówił mu bowiem Jan: „Nie godzi ci się mieć jej”.",
      "I chciał go zabić, ale bał się ludu, bo go mieli za proroka.",
      "Gdy nastał dzień urodzin, tańczyła córka Herodiady pośrodku [gości] i spodobała się Herodowi.",
      "Toteż pod przysięgą przyrzekł jej dać, o co by poprosiła.",
      "A ona namówiona przez swoją matkę: – Daj mi – rzecze – tu na tacy głowę Jana Chrzciciela.",
      "I zasmucił się król, lecz dla przysięgi i współbiesiadników rozkazał, by dano.",
      "I posłał, by ścięto Janowi głowę w więzieniu.",
      "I przyniesiono głowę jego na tacy, i dano dziewczynie, i zaniosła swojej matce.",
      "I przyszedłszy, uczniowie jego zabrali ciało i pogrzebali je. I poszli opowiedzieć Jezusowi.",
      "Gdy to usłyszał Jezus, odpłynął stamtąd łodzią na miejsce pustynne, by być na osobności. Ale tłumy, usłyszawszy to, szły z miast za Nim.",
      "I wyszedłszy, ujrzał tłum wielki, i ulitował się nad nimi, i uleczył spośród nich tych, którzy niedomagali.",
      "Gdy nastał wieczór, podeszli do Niego uczniowie, mówiąc: – Pustynne jest to miejsce i godzina już późna, odeślij tłumy, aby rozeszli się po wsiach, by kupić sobie jedzenia.",
      "[Jezus] rzekł do nich: – Nie potrzebują odchodzić, wy dajcie im jeść!",
      "Oni zaś mówią Mu: – Nie mamy tu nic więcej jak tylko pięć chlebów i dwie ryby.",
      "A On rzekł: – Przynieście je tutaj.",
      "I kazał tłumom usiąść na trawie. Wziąwszy pięć chlebów i dwie ryby, spojrzawszy w niebo, pobłogosławił, połamał i dał chleby uczniom, a uczniowie tłumom.",
      "I jedli wszyscy, i nasycili się, i zebrali dwanaście pełnych koszy resztek jedzenia.",
      "A jedzących było pięć tysięcy mężczyzn, nie licząc kobiet i dzieci.",
      "I zaraz rozkazał uczniom, aby wsiedli do łodzi i udali się przed Nim na drugi brzeg, zanim On odeśle tłumy.",
      "I odesławszy je, wszedł na górę, aby się pomodlić na osobności. A gdy wieczór nastał, był tam sam.",
      "Łódź zaś już odpłynęła wiele stadiów od lądu, rzucana przez fale, wiatr bowiem był przeciwny.",
      "O czwartej straży nocnej przyszedł do nich, idąc po morzu.",
      "Uczniowie, widząc Go idącego po morzu, przestraszyli się i mówili, że to zjawa, i krzyczeli ze strachu.",
      "I zaraz przemówił do nich [Jezus], mówiąc: – Odwagi, JA JESTEM, nie bójcie się!",
      "Odpowiadając Mu, Piotr rzekł: – Panie, jeśli to Ty jesteś, każ mi przyjść do Ciebie po wodach.",
      "On rzekł: – Przyjdź. I wysiadłszy z łodzi, Piotr szedł po wodach i przyszedł do Jezusa.",
      "A widząc [mocny] wiatr, przestraszył się. I gdy zaczął tonąć, krzyknął, mówiąc: – Panie, ratuj mnie!",
      "I Jezus natychmiast wyciągnął rękę i chwycił go, mówiąc: – Małowierny, czemuś zwątpił?",
      "I gdy wsiedli do łodzi, ucichł wiatr.",
      "A ci w łodzi złożyli Mu pokłon, mówiąc: – Prawdziwie Synem Bożym jesteś.",
      "I przeprawiwszy się, przybyli do krainy Genezaret.",
      "Poznawszy Go, mieszkańcy tej krainy rozesłali wieść po całej tej okolicy i przynosili do Niego wszystkich źle się mających.",
      "I prosili Go, aby mogli choć dotknąć kraju Jego szaty, i ci, którzy dotknęli, byli uleczeni."
    ],
    [
      "Wówczas przybywają do Jezusa faryzeusze i znawcy Pism z Jerozolimy, mówiąc:",
      "– Czemuż to uczniowie twoi naruszają tradycję starszych? Nie obmywają bowiem swych rąk, kiedy jedzą chleb.",
      "On, odpowiadając, rzekł im: – A czemuż wy naruszacie przykazanie Boże dla tradycji waszej?",
      "Bóg bowiem rzekł: Czcij ojca i matkę i Kto złorzeczy ojcu lub matce, niech umrze.",
      "A wy mówicie: „Kto by rzekł ojcu lub matce: ofiarą [na świątynię] jest to, co ci się ode mnie należało,",
      "nie jest już nic winien ojcu swemu”. Tak unieważniliście Słowo Boże dla tradycji waszej.",
      "Obłudnicy, dobrze o was prorokował Izajasz, mówiąc:",
      "Lud ten czci mnie ustami, serce zaś ich jest daleko ode mnie;",
      "jednak daremnie oddają mi cześć, głosząc mądrość ludzkich przykazań.",
      "I przywoławszy tłum, rzekł im: – Słuchajcie i zrozumcie.",
      "Nie to, co wchodzi do ust, czyni człowieka nieczystym, lecz to, co z ust wychodzi, czyni człowieka nieczystym.",
      "Wtedy uczniowie, przystąpiwszy, mówią Mu: – Wiesz, że faryzeusze, usłyszawszy to Słowo, zgorszyli się.",
      "On, odpowiadając, rzekł: – Każda roślinka, której nie zasadził Ojciec mój niebiański, zostanie wyrwana z korzeniami.",
      "Zostawcie ich. Ślepymi są przewodnikami [ślepych]. Jeśli ślepy ślepca będzie prowadził, obaj do dołu wpadną.",
      "A odpowiadając, Piotr rzekł Mu: – Wyjaśnij nam [to] porównanie.",
      "A On rzekł: – Czy i wy także ciągle jeszcze niepojętni jesteście?",
      "Czy nie rozumiecie, że wszystko, co wchodzi do ust, przez żołądek przechodzi i na zewnątrz jest wydalane?",
      "To zaś, co z ust wychodzi, z serca pochodzi i to właśnie czyni człowieka nieczystym.",
      "Z serca bowiem pochodzą złe myśli, zabójstwa, cudzołóstwa, rozpusta, złodziejstwo, fałszywe świadectwo, bluźnierstwa.",
      "To właśnie jest tym, co czyni człowieka nieczystym, jedzenie rękami nieobmytymi nie czyni człowieka nieczystym.",
      "I wyszedłszy stamtąd, Jezus oddalił się w okolice Tyru i Sydonu.",
      "I oto kobieta, Kananejka, przyszedłszy z tamtych stron, zawołała, mówiąc: – Zmiłuj się nade mną, Panie, Synu Dawida! Córka moja okrutnie jest gnębiona przez demona.",
      "A On nie odrzekł jej ani słowa. A uczniowie Jego, przystąpiwszy, prosili Go, mówiąc: – Odpraw ją [spełniając prośbę], bo krzyczy, idąc za nami.",
      "On zaś, odpowiadając, rzekł: – Nie zostałem posłany do nikogo oprócz zagubionych owiec z domu Izraela.",
      "A ona, przyszedłszy, pokłoniła Mu się, mówiąc: – Panie, pomóż mi.",
      "I odpowiadając, rzekł: – Niedobrze jest brać chleb dzieci i rzucać psom.",
      "Ona zaś rzekła: – Tak, Panie, ale i szczenięta jedzą okruchy spadające ze stołów ich panów.",
      "Wówczas Jezus, odpowiadając, rzekł jej: – O kobieto, jak wielka jest twoja wiara. Niech ci się stanie, jak chcesz. I była zdrowa jej córka od tej godziny.",
      "I odszedłszy stamtąd, Jezus przyszedł nad Morze Galilejskie. I wszedłszy na górę, usiadł tam.",
      "I przystąpiły do Niego wielkie tłumy, prowadząc ze sobą chromych, ślepych, kalekich, niemych i wielu innych; kładli ich u Jego stóp, a On ich uzdrowił,",
      "tak iż tłum dziwował się, widząc niemych – mówiących, kalekich – zdrowych, chromych – chodzących i ślepych – widzących. I sławili Boga Izraela.",
      "A Jezus, przywoławszy do siebie swych uczniów, rzekł: – Żal mi tego tłumu, bo już trzy dni przebywają ze mną i nie mają co jeść; odprawić ich głodnymi nie chcę, żeby nie osłabli w drodze.",
      "I mówią Mu uczniowie: – Skąd mamy wziąć na pustkowiu tak wiele chlebów, żeby nasycić taki tłum?",
      "I mówi im Jezus: – Ile chlebów macie? Oni rzekli: – Siedem i trochę ryby.",
      "I nakazawszy tłumowi spocząć na ziemi,",
      "wziął siedem chlebów i ryby, dzięki złożywszy, połamał i dawał uczniom, uczniowie zaś tłumom.",
      "Jedli wszyscy i nasycili się, a z pozostałych okruchów zebrali siedem pełnych koszy.",
      "A jedzących było cztery tysiące mężczyzn, oprócz kobiet i dzieci.",
      "I odprawiwszy tłumy, wszedł do łodzi i przybył w okolice Magadanu."
    ],
    [
      "I przystąpiwszy, faryzeusze i saduceusze, kusząc Go, domagali się, by pokazał im znak z nieba.",
      "On, odpowiadając, rzekł im: – [Gdy wieczór nastał, mówicie: będzie pogoda, niebo bowiem czerwienieje.",
      "A rano: dziś będzie słota, niebo bowiem czerwienieje posępnie. Tak więc oblicze nieba potraficie ocenić, a znaków czasu nie możecie].",
      "Ród zły i cudzołożny znaku szuka, lecz żaden znak nie zostanie mu dany, jedynie znak Jonasza. I zostawiwszy ich, odszedł.",
      "Przeprawiając się na drugi brzeg, uczniowie zapomnieli wziąć chleba.",
      "A Jezus powiedział im: – Baczcie i strzeżcie się zaczynu faryzeuszy i saduceuszy.",
      "A oni zastanawiali się, mówiąc: – Chleba nie wzięliśmy.",
      "Wiedząc to, Jezus powiedział: – Czemu tak zastanawiacie się, małowierni, nad tym, że chleba nie macie?",
      "Jeszcze nie rozumiecie ani nie pamiętacie o pięciu chlebach dla pięciu tysięcy i ile koszyków zebraliście?",
      "Ani też siedmiu chlebach dla czterech tysięcy i ile koszy zebraliście?",
      "Czyż nie rozumiecie, że nie o chlebach wam mówiłem? Strzeżcie się zaczynu faryzeuszy i saduceuszy.",
      "Wówczas zrozumieli, że nie powiedział im, żeby się strzegli zaczynu chlebowego, ale nauczania faryzeuszy i saduceuszy.",
      "Przybywszy w okolice Cezarei Filipowej, pytał Jezus swych uczniów, mówiąc: – Kim, mówią ludzie, jest Syn Człowieczy?",
      "A oni rzekli: – Jedni, że jest Janem Chrzcicielem, drudzy, że Eliaszem, jeszcze inni, że Jeremiaszem lub jednym z proroków.",
      "Mówi im: – Wy zaś mówicie, że kim jestem?",
      "I odpowiadając, Szymon Piotr rzekł: – Ty jesteś Chrystusem, Synem Boga Żywego.",
      "Odpowiadając, Jezus rzekł mu: – Błogosławiony jesteś, Szymonie, synu Jonasza, albowiem ciało i krew nie objawiły ci, lecz Ojciec mój, który jest w niebie.",
      "I ja ci mówię, że ty jesteś Piotrem i na tej skale zbuduję Kościół mój i bramy Hadesu nie przemogą go.",
      "Dam ci klucze Królestwa Niebios i co byś związał na ziemi, będzie związane w niebie, i co byś rozwiązał na ziemi, będzie rozwiązane w niebie.",
      "Wówczas przykazał uczniom, aby nikomu nie mówili, że On jest Chrystusem.",
      "Odtąd począł Jezus objaśniać uczniom swoim, że trzeba Mu pójść do Jerozolimy i wiele wycierpieć od starszych i arcykapłanów, i znawców Pism, i być zabitym, i trzeciego dnia powstać.",
      "I wziąwszy Go na bok, Piotr zaczął Go napominać, mówiąc: – Zlituj się nad sobą, Panie, nie może Ci się to stać.",
      "A On, obróciwszy się, rzekł Piotrowi: – Odejdź ode mnie, szatanie! Jesteś mi zgorszeniem, albowiem nie myślisz po Bożemu, lecz po ludzku.",
      "Wtedy Jezus rzekł uczniom swoim: – Jeśli ktoś chce iść za mną, niech się zaprze siebie i niech weźmie krzyż swój, i idzie za mną.",
      "Kto bowiem chciałby ratować życie swoje, straci je, kto zaś by stracił życie swoje dla mnie, znajdzie je.",
      "Co za pożytek miałby człowiek, gdyby cały świat zdobył, lecz życie swoje stracił? Albo co da człowiek w zamian za życie swoje?",
      "Syn Człowieczy ma bowiem przyjść w chwale Ojca swego z aniołami swymi i wówczas odda każdemu według postępowania jego.",
      "Amen, mówię wam, że są niektórzy spośród tu stojących, którzy nie zakosztują śmierci, póki nie zobaczą Syna Człowieczego przychodzącego w Królestwie swoim."
    ],
    [
      "I po sześciu dniach bierze Jezus ze sobą Piotra, Jakuba i Jana, brata jego, i prowadzi ich na górę wysoką, na osobność.",
      "I postać Jego przemieniła się wobec nich, i oblicze Jego rozbłysło jak słońce, a szaty Jego stały się jasne jak światło.",
      "I oto ukazał się im Mojżesz i Eliasz rozmawiający z Nim.",
      "A Piotr, odpowiadając, rzekł Jezusowi: – Panie, dobrze jest nam tu być. Jeśli chcesz, zbuduję tu trzy szałasy, jeden Tobie, jeden Mojżeszowi i jeden Eliaszowi.",
      "Gdy on jeszcze mówił, oto obłok świetlisty ocienił ich i oto głos z obłoku mówiący: – Ten jest Synem moim umiłowanym, w Nim znalazłem upodobanie, Jego słuchajcie.",
      "Usłyszawszy [to], uczniowie upadli na twarz i przestraszyli się bardzo.",
      "A Jezus podszedł i dotknąwszy ich, rzekł: – Wstańcie i nie bójcie się.",
      "I podniósłszy oczy, nikogo nie widzieli, jedynie samego Jezusa.",
      "Gdy schodzili z góry, przykazał im Jezus, mówiąc: – Nikomu nie opowiadajcie o tym widzeniu, aż Syn Człowieczy powstanie z martwych.",
      "I zapytali Go uczniowie, mówiąc: – Dlaczego więc znawcy Pism mówią, że wpierw ma przyjść Eliasz?",
      "A On, odpowiadając, rzekł: – Eliasz przychodzi i przywróci wszystko.",
      "Ale ja wam mówię, że Eliasz już przyszedł i nie rozpoznali go, lecz uczynili mu, jak zechcieli. Podobnie i Syn Człowieczy ma cierpieć od nich.",
      "Wówczas uczniowie pojęli, że mówił im o Janie Chrzcicielu.",
      "Gdy doszli do tłumu, przystąpił do Niego człowiek, padając przed Nim na kolana",
      "i mówiąc: – Panie, zmiłuj się nad moim synem, jest bowiem lunatykiem i strasznie cierpi. Wielokrotnie bowiem wpada w ogień i wiele razy w wodę.",
      "Przyprowadziłem go do Twoich uczniów, lecz nie mogli go uzdrowić.",
      "Jezus, odpowiadając, rzekł: – O rodzie niewierny i przewrotny, dokądże jeszcze będę z wami? Dokądże będę was znosił? Przyprowadźcie go tutaj.",
      "Zakazał mu Jezus i demon wyszedł z niego, i uzdrowiony został chłopiec o tej godzinie.",
      "Wtedy uczniowie, przystąpiwszy do Jezusa na osobności, rzekli: – Dlaczego my nie mogliśmy go wyrzucić?",
      "A On mówi im: – Z powodu małej wiary waszej. Amen, bowiem mówię wam, gdybyście mieli wiarę jak ziarnko gorczycy, powiedzielibyście tej górze: „Przejdź stąd tam” – i przejdzie. I nic nie będzie dla was niemożliwe.",
      "[]",
      "A gdy wspólnie przemierzali Galileę, powiedział im Jezus: – Syn Człowieczy ma być wydany w ręce ludzi",
      "i zabiją Go, i trzeciego dnia powstanie. I bardzo się zasmucili.",
      "A kiedy przyszli do Kafarnaum, przystąpili do Piotra ci, którzy pobierali dwie drachmy [na świątynię], i rzekli: – Nauczyciel wasz nie płaci dwóch drachm?",
      "Mówi: – Ależ tak. A gdy wszedł do domu, uprzedził go Jezus, mówiąc: – Co ci się wydaje, Szymonie? Od kogo królowie ziemscy biorą opłatę lub podatek? Od swoich synów czy od obcych?",
      "On odpowiedział: – Od obcych. Rzekł mu Jezus: – Tak więc wolni są synowie.",
      "Aby jednak ich nie zgorszyć, pójdź nad morze, zarzuć wędkę, weź pierwszą złowioną rybę, a otwarłszy jej pyszczek, znajdziesz statera. Wziąwszy go, daj im za mnie i za siebie."
    ],
    [
      "W owej godzinie przystąpili do Jezusa uczniowie, mówiąc: – Kto więc jest największy w Królestwie Niebios?",
      "I przywoławszy dziecko, postawił je pośród nich",
      "i rzekł: – Amen, mówię wam, jeśli nie nawrócicie się i nie staniecie się jak dzieci, nie wejdziecie do Królestwa Niebios.",
      "Kto więc uczyni siebie małym jak to dziecko, ten jest największy w Królestwie Niebios.",
      "I kto by przyjął jedno takie dziecko w imię moje, mnie przyjmuje.",
      "I kto by zgorszył jednego z tych maluczkich wierzących we mnie, lepiej by mu było, aby zawieszono mu na szyi kamień młyński obracany przez osła i utopiono w głębinie morskiej.",
      "Biada światu z powodu zgorszeń! Muszą bowiem przyjść zgorszenia, lecz biada człowiekowi, przez którego zgorszenie przychodzi.",
      "A jeśli ręka twoja albo noga gorszy cię, odetnij ją i odrzuć od siebie. Lepiej ci wejść do życia bez ręki i nogi, niż dwie ręce i dwie nogi mając, być wrzuconym do ognia wiecznego.",
      "I jeśli oko twoje gorszy cię, wyłup je i odrzuć od siebie. Lepiej ci z jednym okiem wejść do życia, niż dwoje oczu mając, być wrzuconym do ognistej Gehenny.",
      "Baczcie, byście nie wzgardzili jednym z tych maluczkich, mówię bowiem wam, że aniołowie ich w niebie nieustannie oglądają oblicze Ojca mego, który jest w niebie.",
      "[Przyszedł bowiem Syn Człowieczy, by szukać i zbawić, co zginęło].",
      "Co wam się wydaje? Gdyby jakiś człowiek miał sto owiec i zabłąkała się jedna z nich, czyż nie zostawi dziewięćdziesięciu dziewięciu w górach i odszedłszy, nie [będzie] szukał zabłąkanej?",
      "A gdyby się stało, że ją odnajdzie, to amen, mówię wam, że z tej raduje się bardziej niż z dziewięćdziesięciu dziewięciu, które się nie zabłąkały.",
      "Tak nie jest wolą Ojca waszego, który jest w niebie, aby zginął jeden z tych maluczkich.",
      "Jeśli zgrzeszy [przeciw tobie] brat twój, idź, upomnij go na osobności. Jeśli cię posłucha, pozyskałeś brata twego.",
      "A jeśli nie posłucha, weź ze sobą jednego lub dwóch, aby na zeznaniu dwóch lub trzech świadków oparł się każdy osąd.",
      "A jeśli nie posłucha ich, powiedz Kościołowi. Jeśli i Kościoła nie posłucha, niech będzie dla ciebie jak poganin i celnik.",
      "Amen, mówię wam, cokolwiek zwiążecie na ziemi, będzie związane w niebie, i cokolwiek rozwiążecie na ziemi, będzie rozwiązane w niebie.",
      "Znowu [amen], mówię wam, że jeśliby dwóch z was zgodziło się na ziemi w każdej rzeczy, o którą by prosili, dana im będzie przez Ojca mego, który jest w niebie.",
      "Gdzie bowiem jest dwóch lub trzech zgromadzonych w imię moje, tam jestem pośród nich.",
      "Wtedy Piotr, przystąpiwszy, rzekł Mu: – Panie, ile razy może zgrzeszyć przeciw mnie brat mój, bym mu odpuścił? Do siedmiu razy?",
      "Mówi mu Jezus: – Nie do siedmiu razy, lecz do siedemdziesięciu siedmiu.",
      "Dlatego podobne jest Królestwo Niebios do człowieka, króla, który chciał rozliczyć się ze sługami swymi.",
      "Gdy zaczął się rozliczać, przyprowadzono mu jednego, który dłużny mu był dziesięć tysięcy talentów.",
      "A że nie miał z czego oddać, rozkazał pan sprzedać jego i żonę, i dzieci, i wszystko, co ma, aby dług został zwrócony.",
      "Padłszy więc przed nim, sługa błagał go, mówiąc: „Okaż mi wielkoduszność, a wszystko ci oddam”.",
      "Zdjęty litością pan sługi tego uwolnił go i dług mu darował.",
      "Wyszedłszy zaś, sługa ów znalazł jednego ze swych współsług, który był mu dłużny sto denarów, i pochwyciwszy, dusił go, mówiąc: „Oddaj, coś winien”.",
      "Padłszy więc, współsługa jego prosił go, mówiąc: „Okaż mi wielkoduszność, a oddam ci”.",
      "A on nie chciał, lecz odszedłszy, wtrącił go do więzienia, aby oddał, co winien.",
      "Widząc więc współsłudzy, co się stało, zasmucili się bardzo i poszedłszy, opowiedzieli panu swojemu o całym tym wydarzeniu.",
      "Wówczas wezwawszy go, pan jego mówi mu: „Zły sługo, cały ów dług ci darowałem, ponieważ uprosiłeś mnie.",
      "Czyż nie trzeba było i tobie zlitować się nad współsługą twym, jak i ja nad tobą się zlitowałem?”",
      "I rozgniewany pan jego oddał go katom do czasu, aż odda wszystko, co winien.",
      "Tak i Ojciec mój niebiański uczyni wam, jeśli każdy z was nie odpuści z całego serca bratu swemu."
    ],
    [
      "I stało się, gdy Jezus skończył te słowa, odszedł z Galilei i przyszedł w okolice Judei po tamtej stronie Jordanu.",
      "A w ślad za Nim szły tłumy wielkie i uzdrawiał ich tam.",
      "A przystąpili do Niego faryzeusze, kusząc Go i mówiąc: – Czy godzi się mężczyźnie odesłać żonę swą z jakiegokolwiek powodu?",
      "On, odpowiadając, rzekł: – Czy nie czytaliście, że Ten, który ich stworzył, od początku uczynił ich mężczyzną i kobietą?",
      "I rzekł: – Właśnie dlatego pozostawi mężczyzna ojca i matkę i połączy się z żoną swoją, i będą ci dwoje jednym ciałem.",
      "Tak że już nie są więcej dwojgiem, ale jednym ciałem. Tego więc, co Bóg złączył, człowiek niech nie rozdziela.",
      "Mówią Mu: – Czemuż więc Mojżesz przykazał dać świadectwo rozwodu i odesłać [ją]?",
      "Mówi im: – Dla twardości serca waszego zezwolił wam Mojżesz odsyłać żony wasze, na początku zaś tak nie było.",
      "A mówię wam, że kto by odesłał żonę swoją nie z powodu rozpusty i ożenił się z inną, cudzołoży.",
      "Mówią Mu uczniowie [Jego]: – Jeśli taka jest sprawa męża z żoną, to lepiej się nie żenić.",
      "On rzekł im: – Nie wszyscy przyjmują to Słowo, tylko ci, którym jest to dane.",
      "Są bowiem eunuchowie, którzy narodzili się takimi z łona matki, i są eunuchowie, którzy stali się nimi przez ludzi, i są eunuchowie, którzy uczynili się eunuchami dla Królestwa Niebios. Kto może to przyjąć, niech przyjmie.",
      "Wówczas przynoszono Mu dzieci, aby ręce na nie kładł i modlił się. Uczniowie zaś zabraniali im.",
      "Jezus rzekł: – Dopuśćcie dzieci i nie zabraniajcie im przychodzić do mnie, takich bowiem jest Królestwo Niebios.",
      "Włożywszy ręce na nie, odszedł stamtąd.",
      "I oto ktoś, podszedłszy do Niego, rzekł: – Nauczycielu, co dobrego mam uczynić, abym miał życie wieczne?",
      "On odrzekł: – Czemu mnie pytasz o to, co dobre? Jeden jest Dobry. Jeśli zaś chcesz wejść do życia, przestrzegaj przykazań.",
      "Mówi Mu: – Jakich? Jezus rzekł: – Tych: Nie będziesz zabijał, nie będziesz cudzołożył, nie będziesz kradł, nie będziesz fałszywie świadczył,",
      "czcij ojca i matkę oraz: Będziesz miłował bliźniego swego jak siebie samego.",
      "Mówi Mu młodzieniec: – Wszystko to zachowałem. Czego mi jeszcze brak?",
      "Rzekł mu Jezus: – Jeśli chcesz być doskonały, idź, sprzedaj, co posiadasz, i daj biednym, a będziesz miał skarb w niebie; a potem pójdź za mną.",
      "Usłyszawszy to Słowo, młodzieniec odszedł zasmucony, miał bowiem wiele bogactw.",
      "A Jezus rzekł swoim uczniom: – Amen, mówię wam, że bogaty z trudem wejdzie do Królestwa Niebios.",
      "I znowu mówię wam: Łatwiej jest wielbłądowi przejść przez ucho igielne, niż bogatemu wejść do Królestwa Bożego.",
      "Usłyszawszy to, uczniowie zdumiewali się ogromnie, mówiąc: – Któż zatem może być zbawiony?",
      "I spojrzawszy, Jezus rzekł im: – U ludzi jest to niemożliwe, lecz u Boga wszystko jest możliwe.",
      "Wtedy Piotr, odpowiadając, rzekł Mu: – Oto my zostawiliśmy wszystko i poszliśmy za Tobą. Co nam za to będzie?",
      "Jezus odrzekł im: – Amen, mówię wam, że wy, którzy poszliście za mną, przy powtórnym narodzeniu, kiedy Syn Człowieczy zasiądzie na tronie swej chwały, zasiądziecie i wy na dwunastu tronach, aby sądzić dwanaście pokoleń Izraela.",
      "I każdy, kto zostawi domy lub braci, lub siostry, lub ojca, lub matkę, lub dzieci, lub pola dla imienia mego, stokroć więcej otrzyma i życie wieczne odziedziczy.",
      "I wielu pierwszych będzie ostatnimi, a ostatnich pierwszymi."
    ],
    [
      "Królestwo Niebios bowiem podobne jest do człowieka, gospodarza, który wyszedł z rana, aby wynająć robotników do swojej winnicy.",
      "Umówiwszy się z robotnikami na denara za dzień, posłał ich do swojej winnicy.",
      "I wyszedłszy około trzeciej godziny, zobaczył innych stojących na rynku bezczynnie.",
      "I do tych rzekł: „Idźcie i wy do winnicy, a co będzie sprawiedliwe, dam wam”.",
      "I oni odeszli. Wyszedłszy [znowu] około szóstej i dziewiątej godziny, uczynił tak samo.",
      "Wyszedłszy około jedenastej, znalazł innych stojących i mówi im: „Dlaczego staliście tu cały dzień bezczynni?”",
      "Mówią mu: „Bo nikt nas nie wynajął”. Mówi im: „Idźcie i wy do winnicy”.",
      "A gdy nastał wieczór, mówi pan winnicy do swego zarządcy: „Przywołaj robotników i daj im zapłatę, począwszy od ostatnich aż do pierwszych”.",
      "I ci, co przyszli około godziny jedenastej, otrzymali po denarze.",
      "A kiedy przyszli ci pierwsi, sądzili, że więcej otrzymają, ale i oni otrzymali po denarze.",
      "I otrzymawszy, narzekali na gospodarza,",
      "mówiąc: „Ci ostatni jedną godzinę pracowali i uczyniłeś ich równymi nam, którzyśmy ponieśli ciężar dnia i żar”.",
      "A on, odpowiadając jednemu z nich, rzekł: „Człowieku, nie krzywdzę cię, czy nie umówiłeś się ze mną na denara?",
      "Bierz, co twoje, i idź. Chcę zaś temu ostatniemu dać, co i tobie.",
      "Czyż nie godzi mi się czynić, co chcę, z tym, co moje? Czy patrzysz złym okiem na to, że ja jestem dobry?”",
      "Tak będą ostatni pierwszymi, a pierwsi ostatnimi.",
      "A idąc w górę ku Jerozolimie, wziął Jezus na osobność Dwunastu [uczniów] i w drodze powiedział im:",
      "– Oto idziemy do Jerozolimy i Syn Człowieczy wydany będzie arcykapłanom i znawcom Pism, i zasądzą Go na śmierć,",
      "i wydadzą Go poganom na wyszydzenie, ubiczowanie i ukrzyżowanie, a trzeciego dnia powstanie.",
      "Wtedy przystąpiła do Niego matka synów Zebedeusza ze swymi synami, kłaniając się i prosząc Go o coś.",
      "A On rzekł do niej: – Co chcesz? Mówi Mu: – Powiedz, by ci dwaj moi synowie zasiedli jeden po Twej prawicy i jeden po lewicy w Królestwie Twoim.",
      "Odpowiadając, Jezus rzekł: – Nie wiecie, o co prosicie. Czy możecie pić kielich, który ja mam pić? Mówią Mu: – Możemy.",
      "Mówi im: – Kielich mój wprawdzie pić będziecie, ale dawanie miejsca po mojej prawicy i lewicy nie do mnie należy: będą je mieli ci, którym zostało przygotowane przez Ojca mego.",
      "Gdy dziesięciu to usłyszało, oburzyli się na obu braci.",
      "A Jezus, przywoławszy ich do siebie, rzekł: – Wiecie, że władcy narodów zniewalają je, a wielcy nadużywają swej władzy nad nimi.",
      "Wśród was niech tak nie będzie. Ale kto wśród was chciałby stać się wielkim, niech będzie waszym sługą.",
      "I kto wśród was chciałby być pierwszym, niech będzie waszym niewolnikiem.",
      "Tak też Syn Człowieczy nie przyszedł, aby mu służono, lecz aby służyć i oddać życie swoje jako okup za wielu.",
      "Gdy oni wychodzili z Jerycha, szedł za Nim wielki tłum.",
      "I oto dwaj niewidomi siedzący przy drodze, usłyszawszy, że Jezus przechodzi obok, zawołali, mówiąc: – Zmiłuj się nad nami, [Panie], Synu Dawida!",
      "Tłum zaś kazał im milczeć. A oni tym głośniej wołali, mówiąc: – Zmiłuj się nad nami, Panie, Synu Dawida!",
      "I przystanąwszy, Jezus przywołał ich i rzekł: – Co chcecie, bym wam uczynił?",
      "Mówią Mu: – Panie, niech się otworzą oczy nasze!",
      "Ulitowawszy się, Jezus dotknął oczu ich i natychmiast przejrzeli, i poszli za Nim."
    ],
    [
      "A kiedy zbliżali się do Jerozolimy i przyszli do Betfage na Górze Oliwnej, wówczas Jezus posłał dwóch uczniów,",
      "mówiąc im: – Pójdźcie do wsi wprost przed wami, a od razu znajdziecie oślicę przywiązaną i oślę z nią. Odwiązawszy je, przyprowadźcie mi.",
      "Gdyby ktoś wam coś mówił, odpowiedzcie: „Pan ich potrzebuje i zaraz je odeśle”.",
      "A to stało się, aby wypełniło się, co zostało powiedziane przez proroka, mówiącego:",
      "Powiedzcie córce Syjonu: oto król twój przychodzi do ciebie łagodny i siedzący na oślicy i na oślęciu, źrebiątku chodzącej w jarzmie.",
      "Uczniowie poszli i uczynili, jak im nakazał Jezus.",
      "Przyprowadzili oślicę i oślę i położyli na nie szaty, i siadł na nie.",
      "A wielki tłum rozścielał swoje szaty na drodze, inni zaś ścinali gałęzie drzew i wyściełali nimi drogę.",
      "Tłumy idące przed Nim i za Nim wołały, mówiąc: Hosanna Synowi Dawida! Błogosławiony przychodzący w imię Pańskie. Hosanna na wysokościach!",
      "Gdy wszedł do Jerozolimy, wstrząśnięte było całe miasto i mówiono: – Kim jest Ten?",
      "Tłumy zaś mówiły: – To jest prorok, Jezus z Nazaretu galilejskiego.",
      "Wszedł Jezus do świątyni i wypędził wszystkich sprzedających i kupujących w świątyni, i poprzewracał stoły wymieniających pieniądze i ławy sprzedających gołębie.",
      "I mówi im: – Napisano: Dom mój domem modlitwy nazwany będzie, a wy czynicie z niego jaskinię zbójców.",
      "W świątyni podeszli do Niego niewidomi i chromi i uzdrowił ich.",
      "Arcykapłani i znawcy Pism – widząc zdumiewające dzieła, które uczynił, i dzieci wołające w świątyni i mówiące: „Hosanna Synowi Dawida” oburzyli się",
      "i rzekli Mu: – Słyszysz, co one mówią? A Jezus mówi im: – Tak. Nigdy nie czytaliście, że z ust niemowląt i ssących zgotowałeś sobie chwałę?",
      "I zostawiwszy ich, wyszedł poza miasto do Betanii i tam zatrzymał się na noc.",
      "Rankiem zaś, wracając do miasta, poczuł głód.",
      "I widząc przy drodze drzewo figowe, podszedł do niego i nic na nim nie znalazł, tylko liście. I mówi do niego: – Nie będzie już z ciebie owocu na wieki. I uschło od razu drzewo figowe.",
      "Widząc to, uczniowie zdziwili się, mówiąc: – Jak szybko uschło to drzewo figowe.",
      "Odpowiadając, Jezus rzekł im: – Amen, mówię wam: gdybyście mieli wiarę i nie wątpili, uczynilibyście to nie tylko z tym drzewem figowym, ale i gdybyście tej górze rzekli: unieś się i rzuć się w morze, stałoby się tak.",
      "I wszystko, o co byście prosili w modlitwie, wierząc, otrzymacie.",
      "I kiedy przyszedł do świątyni i nauczał, przystąpili do Niego arcykapłani i starsi ludu, mówiąc: – Jaką mocą to czynisz? Kto ci dał tę moc?",
      "Odpowiadając, Jezus rzekł im: – Zapytam was i ja o jedno słowo; jeśli mi je powiecie, i ja wam powiem, jaką mocą to czynię.",
      "Chrzest Jana skąd był: z nieba czy od ludzi? Oni zaś zastanawiali się, mówiąc: „Jeśli powiemy: z nieba, powie nam, dlaczego więc nie uwierzyliście mu?",
      "A jeśli powiemy: od ludzi, boimy się tłumu, wszyscy bowiem mają Jana za proroka”.",
      "I odpowiadając Jezusowi, rzekli: – Nie wiemy. On odpowiedział: – To i ja nie powiem wam, jaką mocą to czynię.",
      "Co zaś się wam zdaje? Człowiek miał dwóch synów. I podszedłszy do pierwszego, rzekł: „Synu, pójdź dziś do pracy w winnicy”.",
      "A on, odpowiadając, rzekł: „Nie chcę”. Później zaś po namyśle poszedł.",
      "Podszedłszy do drugiego, powiedział to samo. A on, odpowiadając, rzekł: „Pójdę, panie”. I nie poszedł.",
      "Który z tych dwóch spełnił wolę ojca? Mówią: – Ten pierwszy. Mówi im Jezus: – Amen, powiadam wam, że celnicy i nierządnice wyprzedzają was do Królestwa Bożego.",
      "Przyszedł bowiem do was Jan drogą sprawiedliwości i nie uwierzyliście mu, celnicy zaś i nierządnice uwierzyli mu. Wy zaś, widząc to, nawet później nie namyśliliście się, by mu uwierzyć.",
      "Innej przypowieści posłuchajcie. Był człowiek, gospodarz, który zasadził winnicę i otoczył ją murem, wykopał w niej tłocznię i zbudował wieżę, powierzył ją rolnikom i odjechał.",
      "A kiedy nadszedł czas winobrania, posłał sługi swe do rolników, by odebrali jego owoce.",
      "Ale rolnicy pojmali sługi jego, tego obili, tamtego zabili, jeszcze innego obrzucili kamieniami.",
      "Znowu posłał inne sługi, liczniejsze od pierwszych, i uczynili im tak samo.",
      "Na ostatek zaś posłał do nich syna swego, mówiąc: „Uszanują syna mego”.",
      "Rolnicy, widząc syna, rzekli do siebie: „Ten jest dziedzicem. Chodźcie, zabijmy go, a posiądziemy jego dziedzictwo”.",
      "I pojmawszy go, wyprowadzili poza winnicę i zabili.",
      "Gdy więc przyjdzie pan winnicy, co uczyni tym rolnikom?",
      "Mówią mu: – Złoczyńcom owym zły koniec zgotuje, a winnicę powierzy innym rolnikom, którzy oddawać mu będą owoce w swoim czasie.",
      "Mówi im Jezus: – Czy nigdy nie czytaliście w Pismach: Kamień, który odrzucili budowniczowie, ten stał się kamieniem węgielnym. Od Pana stało się to i zdumiewa nasze oczy?",
      "Dlatego mówię wam, że zabrane wam zostanie Królestwo Boże i dane będzie narodowi przynoszącemu jego owoce.",
      "[I kto upadł na ten kamień, roztrzaska się, a na kogo padnie, zmiażdży go].",
      "Arcykapłani i faryzeusze, usłyszawszy Jego przypowieści, poznali, że to o nich mówi.",
      "Próbowali Go uwięzić, ale bali się tłumów, bo miały Go za proroka."
    ],
    [
      "I odpowiadając, Jezus nauczał ich znowu w przypowieściach, mówiąc:",
      "– Królestwo Niebios podobne jest do człowieka, króla, który urządził wesele synowi swemu.",
      "I posłał sługi swoje, by zwołać zaproszonych na wesele, ale nie chcieli przyjść.",
      "Znowu posłał inne sługi, mówiąc: „Powiedzcie zaproszonym: oto ucztę mą przygotowałem, woły moje i tuczne zwierzęta zabite, i wszystko gotowe. Przyjdźcie na wesele!”",
      "Lecz oni, lekceważąc, odeszli, ten na swoje pole, tamten do handlu swego.",
      "A pozostali, pojmawszy sługi jego, znieważyli i pozabijali.",
      "Król wpadł w gniew i posławszy swe wojska, zgładził owych zabójców i miasto ich spalił.",
      "Wówczas mówi sługom swoim: „Tak więc wesele jest przygotowane, lecz zaproszeni nie byli godni.",
      "Idźcie więc na rozstaje dróg i kogokolwiek byście znaleźli, zapraszajcie na wesele”.",
      "Wyszedłszy na drogi, słudzy owi zebrali wszystkich, których znaleźli, złych i dobrych, i zapełnił się dom weselny biesiadującymi.",
      "Gdy król wszedł, by zobaczyć biesiadników, ujrzał tam człowieka nieprzyodzianego w szaty weselne.",
      "I mówi mu: „Druhu, jak tu wszedłeś, nie mając szaty weselnej?” A on milczał.",
      "Wówczas król rzekł sługom: „Związawszy mu nogi i ręce, wyrzućcie go w ciemność zewnętrzną. Tam będzie płacz i zgrzytanie zębów”.",
      "Wielu bowiem jest powołanych, a mało wybranych.",
      "Wtedy faryzeusze, odszedłszy, poczęli się naradzać, jak by Go pochwycić na słowie.",
      "I posyłają do Niego swych uczniów z herodianami, mówiąc: – Nauczycielu, wiemy, że jesteś wierny prawdzie i drogi Bożej w prawdzie nauczasz; nie troszczysz się o niczyje względy, nie zważasz bowiem na osobę człowieka.",
      "Powiedz więc nam, co sądzisz: godzi się płacić podatek cesarzowi czy nie?",
      "A Jezus, znając ich niegodziwość, rzekł: – Czemuż to kusicie mnie, obłudnicy?",
      "Pokażcie mi monetę podatkową. Oni zaś podali Mu denara.",
      "I mówi im: – Czyj to wizerunek i napis?",
      "Mówią Mu: – Cesarza. Wtedy powiedział im: – Oddajcie więc, co cesarskie, cesarzowi, a co Boże, Bogu.",
      "Usłyszawszy to, zdziwili się i zostawiwszy Go, odeszli.",
      "W owym dniu przystąpili do Niego saduceusze, którzy mówią, że nie ma zmartwychwstania. I zapytali Go,",
      "mówiąc: – Nauczycielu, Mojżesz powiedział: Jeśli ktoś umrze, nie mając dziecka, jego brat niech poślubi żonę jego i wzbudzi potomstwo bratu swemu.",
      "Było zaś u nas siedmiu braci: pierwszy, ożeniwszy się, umarł i nie mając potomstwa, zostawił żonę bratu swemu.",
      "Podobnie i drugi, i trzeci aż do siódmego.",
      "Na ostatek po wszystkich zmarła żona.",
      "W czas zmartwychwstania którego więc z siedmiu będzie żoną? Mieli ją bowiem wszyscy.",
      "Odpowiadając im, Jezus rzekł: – Błądzicie, nie znając Pism ani mocy Bożej.",
      "Albowiem w czas zmartwychwstania ani się nie żenią, ani nie wychodzą za mąż, ale są jak aniołowie w niebie.",
      "A co do powstania z martwych, czyż nie czytaliście, co zostało wam powiedziane przez Boga, mówiącego:",
      "JA JESTEM Bogiem Abrahama i Bogiem Izaaka, i Bogiem Jakuba? [On] nie jest Bogiem umarłych, ale żywych.",
      "Usłyszawszy to, tłumy zdumiewały się Jego nauczaniem.",
      "Faryzeusze zaś, usłyszawszy, że zmusił do milczenia saduceuszy, zebrali się w tym samym miejscu.",
      "I zapytał jeden z nich [znawca Pism], wystawiając Go na próbę:",
      "– Nauczycielu, które przykazanie jest w Prawie największe?",
      "A On rzekł mu: – Będziesz miłował Pana, Boga twego, całym twym sercem i całą twą duszą, i całym twym umysłem.",
      "To jest największe i pierwsze przykazanie.",
      "A drugie jest podobne do niego: Będziesz miłował bliźniego twego jak siebie samego.",
      "Na tych dwóch przykazaniach trzyma się całe Prawo i Prorocy.",
      "A gdy byli zebrani faryzeusze, zapytał ich Jezus,",
      "mówiąc: – Co sądzicie o Chrystusie? Czyim jest synem? Mówią Mu: – Dawida.",
      "Odpowiedział im: – Dlaczego więc Dawid w Duchu nazywa go Panem, mówiąc:",
      "Rzekł Pan Panu memu: Siądź po prawicy mojej, aż położę wrogów twoich pod stopy twoje.",
      "Jeśli więc Dawid nazywa go Panem, jak może być synem jego?",
      "I nikt nie mógł Mu odpowiedzieć nawet słowem, nikt też od tych dni nie odważył się więcej Go pytać."
    ],
    [
      "Wówczas powiedział Jezus do tłumów i do swych uczniów,",
      "mówiąc: – Na katedrze Mojżeszowej zasiedli znawcy Pism i faryzeusze.",
      "Wszystko więc, cokolwiek by wam powiedzieli, czyńcie i zachowujcie, według czynów ich jednak nie postępujcie, mówią bowiem, a nie czynią.",
      "Wiążą brzemiona ciężkie [i trudne do udźwignięcia] i wkładają na barki ludzi, a sami nawet palcem nie chcą ich dotknąć.",
      "Wszystkie zaś dzieła swoje czynią, aby się ludziom pokazać. Poszerzają bowiem swoje filakterie i powiększają frędzle.",
      "I lubią pierwsze miejsca na wieczerzach i pierwsze ławki w synagogach,",
      "i pozdrowienia na rynkach, i nazywanie ich przez ludzi „rabbi”.",
      "A wy nie pozwalajcie się nazywać „rabbi”, jeden bowiem jest wasz nauczyciel, a wy wszyscy jesteście braćmi.",
      "I nikogo na ziemi nie nazywajcie ojcem waszym, jeden jest bowiem wasz Ojciec niebieski.",
      "Ani nie pozwalajcie nazywać się „mistrzami”, bo jeden jest wasz mistrz: Chrystus.",
      "A największy z was niech będzie sługą waszym.",
      "I kto siebie wywyższy, zostanie poniżony, i kto poniży siebie, będzie wywyższony.",
      "A biada wam, znawcy Pism i faryzeusze obłudnicy, bo zamykacie Królestwo Niebios przed ludźmi. Sami bowiem nie wchodzicie ani też wchodzącym nie pozwalacie wejść.",
      "[Biada wam, znawcy Pism i faryzeusze obłudnicy, że objadacie domy wdów i na pozór długo się modlicie. Dlatego surowszy wyrok otrzymacie].",
      "Biada wam, znawcy Pism i faryzeusze obłudnicy, że przemierzacie morze i ląd, aby zdobyć jednego prozelitę, a kiedy się nim stanie, czynicie go synem Gehenny dwakroć gorszym od was.",
      "Biada wam, przewodnicy ślepi, którzy mówicie: „Kto by przysiągł na świątynię, nic to nie znaczy; kto by zaś przysiągł na złoto świątyni, jest związany przysięgą”.",
      "Głupi i ślepi! Co bowiem jest ważniejsze: złoto czy świątynia, która złoto uświęca?",
      "A także: „Kto by przysiągł na ołtarz, nic to nie znaczy, a kto by przysiągł na dar na nim, jest związany przysięgą”.",
      "Ślepi! Co bowiem ważniejsze: dar czy ołtarz, który dar uświęca?",
      "Ten bowiem, kto przysiągł na ołtarz, przysięga na niego i na wszystko, co na nim.",
      "Kto przysiągł na świątynię, przysięga na nią i na Tego, który w niej mieszka.",
      "I kto przysiągł na niebo, przysięga na Tron Boży i na Tego, który na nim zasiada.",
      "Biada wam, znawcy Pism i faryzeusze obłudnicy, że dajecie dziesięcinę z mięty, anyżku i kminku, a pomijacie to, co ważniejsze w Prawie: sąd, miłosierdzie i wiarę. To [zaś] należało czynić i tamtego nie pomijać.",
      "Przewodnicy ślepi, którzy odcedzacie komara, a połykacie wielbłąda.",
      "Biada wam, znawcy Pism i faryzeusze obłudnicy, że oczyszczacie kielich i misę z zewnątrz, wewnątrz zaś pełne są zdzierstwa i rozpasania.",
      "Faryzeuszu ślepy, oczyść najpierw to, co wewnątrz kielicha, aby i to, co na zewnątrz, stało się czyste.",
      "Biada wam, znawcy Pism i faryzeusze obłudnicy, albowiem podobni jesteście do grobów pobielanych, które na zewnątrz wydają się piękne, wewnątrz jednak pełne są martwych kości i nieczystości wszelakiej.",
      "Tak i wy na zewnątrz wydajecie się ludziom sprawiedliwi, wewnątrz jednak pełni jesteście obłudy i nieprawości.",
      "Biada wam, znawcy Pism i faryzeusze obłudnicy, budujecie bowiem grobowce proroków i ozdabiacie pomniki sprawiedliwych.",
      "I mówicie: „Gdybyśmy my byli za dni ojców naszych, nie bylibyśmy ich wspólnikami w [przelaniu] krwi proroków”.",
      "Tak świadczycie o sobie, że jesteście synami tych, którzy proroków zabili.",
      "I wy dopełniacie miary ojców waszych!",
      "Węże, potomstwo żmijowe, jak uciekniecie od wyroku Gehenny?",
      "Dlatego oto ja posyłam do was proroków i mędrców, i znawców Pism. Jednych z nich zabijecie, ukrzyżujecie, a innych ubiczujecie w synagogach waszych i będziecie prześladować od miasta do miasta.",
      "Tak że przyjdzie na was wszystka krew sprawiedliwa wylana na ziemię od krwi Abla sprawiedliwego do krwi Zachariasza, syna Barachiasza, którego zabiliście między świątynią a ołtarzem.",
      "Amen, mówię wam, przyjdzie to wszystko na to pokolenie.",
      "Jeruzalem, Jeruzalem, zabijające proroków i kamienujące posłanych do ciebie, ileż to razy chciałem zgromadzić dzieci twe jak kokosz gromadzi pod skrzydła pisklęta swe, a nie chcieliście.",
      "Oto zostanie wam dom wasz pusty.",
      "Mówię bowiem wam: Nie ujrzycie mnie odtąd, aż powiecie: Błogosławiony, który przychodzi w imię Pańskie."
    ],
    [
      "Gdy Jezus wyszedł i oddalał się od świątyni, przystąpili uczniowie Jego, aby Mu pokazać budowle świątynne.",
      "On, odpowiadając, rzekł im: – Widzicie to wszystko? Amen, mówię wam, nie pozostanie tu kamień na kamieniu, który by nie został obalony.",
      "A kiedy siedział na Górze Oliwnej, przystąpili do Niego na osobności uczniowie, mówiąc: – Powiedz nam, kiedy to będzie. I co będzie znakiem Twego przyjścia i końca czasu?",
      "Odpowiadając, Jezus rzekł im: – Baczcie, by was ktoś nie zwiódł.",
      "Wielu bowiem przyjdzie w imię moje, mówiąc: „Ja jestem Chrystusem” – i wielu zwiodą.",
      "Będziecie słyszeli o wojnach i wieści wojenne; uważajcie i nie dajcie się zastraszyć. Trzeba, aby to się stało, ale to jeszcze nie koniec.",
      "Powstanie bowiem naród przeciw narodowi i królestwo przeciw królestwu, i będzie głód i miejscami trzęsienia ziemi.",
      "To wszystko jednak dopiero początek bólów.",
      "Wówczas wydadzą was na udrękę i będą was zabijać, i będziecie znienawidzeni przez wszystkie narody dla imienia mego.",
      "I zgorszy się wówczas wielu, i będą wydawali siebie nawzajem, i będą się wzajemnie nienawidzić.",
      "Wielu fałszywych proroków powstanie i zwiodą wielu.",
      "I z powodu rozszerzenia się nieprawości miłość wielu oziębnie.",
      "A kto wytrwa do końca, ten będzie zbawiony.",
      "A ta Ewangelia Królestwa będzie zwiastowana po całym świecie na świadectwo wszystkim narodom. I wtedy przyjdzie koniec.",
      "Kiedy więc ujrzycie obrzydliwość spustoszenia, o której mówił prorok Daniel, stojącą na miejscu świętym – kto czyta, niech rozumie",
      "– wtedy ci, co w Judei, niech uciekają w góry,",
      "ten, co na dachu, niech nie schodzi zabrać coś ze swego domu,",
      "i ten, co w polu, niech nie wraca, by zabrać swój płaszcz.",
      "I biada brzemiennym i karmiącym w dni owe.",
      "Proście, aby ucieczka wasza nie zdarzyła się zimą ani w szabat.",
      "Będzie bowiem wtedy ucisk wielki, jakiego nie było od początku świata aż dotąd ani nie będzie.",
      "I gdyby dni owe nie zostały skrócone, żadne . Jednak ze względu na wybranych dni owe zostaną skrócone.",
      "Jeśliby wam ktoś wtedy powiedział: oto tu Chrystus albo tam, nie wierzcie.",
      "Powstaną bowiem fałszywi mesjasze i fałszywi prorocy i będą czynić znaki wielkie i dziwy, tak by zwieść, jeśli to możliwe, również wybranych.",
      "Oto uprzedziłem was.",
      "Jeśliby więc powiedzieli wam: oto jest na pustyni, nie wychodźcie, oto w komnatach, nie wierzcie.",
      "Albowiem jak błyskawica zjawia się od wschodu i rozbłyska aż do zachodu, takie będzie i przyjście Syna Człowieczego.",
      "Gdziekolwiek jest padlina, tam zgromadzą się sępy.",
      "I zaraz po udręce dni owych słońce pogrąży się w ciemności i księżyc nie da blasku swego, i gwiazdy spadać będą z nieba, i moce niebios zatrzęsą się.",
      "I wtedy ukaże się znak Syna Człowieczego na niebie, i wtedy skruszone biadać będą wszystkie plemiona ziemi, i ujrzą Syna Człowieczego przychodzącego na obłokach nieba z mocą i chwałą wielką.",
      "I pośle aniołów swoich z wielkim głosem trąby, i zgromadzą wybrańców Jego z czterech wiatrów od krańca do krańca niebios.",
      "Uczcie się z przypowieści o drzewie figowym: kiedy już gałąź jego staje się wiotka i liście wypuszcza, poznajecie, że lato jest blisko.",
      "Tak i wy, kiedy to wszystko zobaczycie, poznajcie, że blisko jest, u drzwi.",
      "Amen, mówię wam, że nie przeminie to pokolenie, aż wszystko to się stanie.",
      "Niebo i ziemia przeminą, ale Słowa moje nie przeminą.",
      "O Dniu tym i o godzinie nikt nie wie: ani aniołowie niebiańscy, ani Syn, tylko sam Ojciec.",
      "Jak bowiem było za dni Noego, tak będzie z przyjściem Syna Człowieczego.",
      "Albowiem jak w dniach [owych] przed kataklizmem jedli i pili, żenili się i za mąż wychodziły, aż do dnia, w którym Noe wszedł do arki",
      "– i niczego nie poznali, aż przyszedł kataklizm i zabrał wszystko – tak będzie [i] z przyjściem Syna Człowieczego.",
      "Wówczas dwóch będzie na polu, jeden zostanie zabrany, a jeden zostawiony,",
      "dwie będą męłły w żarnach, jedna będzie zabrana, a jedna zostawiona.",
      "Czuwajcie więc, bo nie wiecie, którego dnia Pan wasz przyjdzie.",
      "A to zważcie, że gdyby gospodarz wiedział, o której porze nocnej przyjdzie złodziej, czuwałby i nie pozwoliłby przebić muru domu swego.",
      "Dlatego i wy bądźcie gotowi, bo w godzinie, w której się tego nie spodziewacie, Syn Człowieczy przyjdzie.",
      "Kto zatem jest sługą wiernym i rozważnym, którego postawił pan nad domownikami swymi, aby dawał im jeść na czas?",
      "Błogosławiony sługa ten, którego pan, przyszedłszy, zastanie tak czyniącym.",
      "Amen, mówię wam, że nad całą swą majętnością go ustanowi.",
      "A gdyby taki sługa był zły i powiedział w sercu swoim: spóźnia się mój pan,",
      "i zacząłby bić współsługi swoje, jeść i pić z pijakami,",
      "to przyjdzie pan sługi tego w dniu, w którym się go nie spodziewa, i w godzinie, której nie zna,",
      "i rozsiecze go, i wyznaczy mu los obłudników. Tam będzie płacz i zgrzytanie zębów."
    ],
    [
      "Wtedy z Królestwem Niebios będzie podobnie jak i z dziesięcioma pannami, które wziąwszy lampy swoje, wyszły na spotkanie oblubieńca.",
      "Pięć z nich było głupich i pięć mądrych.",
      "Głupie bowiem, wziąwszy lampy swe, nie wzięły ze sobą oliwy.",
      "Mądre zaś wraz ze swymi lampami wzięły w naczyniach oliwę.",
      "Gdy spóźniał się oblubieniec, wszystkie się zdrzemnęły i spały.",
      "Pośród nocy rozległo się wołanie: „Oto oblubieniec, wyjdźcie [mu] na spotkanie”.",
      "Wówczas powstały wszystkie owe panny i poprawiły swoje lampy.",
      "Głupie zaś powiedziały mądrym: „Dajcie nam waszej oliwy, bo nasze lampy gasną”.",
      "A mądre odpowiedziały głupim: „Żeby nie zabrakło nam i wam, idźcie lepiej do sprzedawców i kupcie sobie”.",
      "Gdy one poszły kupić, przyszedł oblubieniec i te gotowe weszły z nim na wesele, i zamknięte zostały drzwi.",
      "A później przychodzą i pozostałe panny, mówiąc: „Panie, panie, otwórz nam”.",
      "A on, odpowiadając, rzekł: „Amen, mówię wam, nie znam was”.",
      "Czuwajcie więc, bo nie znacie dnia ani godziny.",
      "To jest tak jak z człowiekiem, który wyruszając w podróż, zwołał sługi swoje i przekazał im swój majątek.",
      "Temu dał pięć talentów, temu dwa, temu zaś jeden, każdemu według jego możliwości. I ruszył w drogę. Natychmiast",
      "ten, który otrzymał pięć talentów, poszedł, obracał nimi i zyskał innych pięć.",
      "Tak samo ten, co wziął dwa, zyskał inne dwa.",
      "A ten, co wziął jeden, odszedłszy, wykopał w ziemi dół i ukrył srebro pana swego.",
      "Po długim czasie przychodzi pan sług owych i dokonuje rozrachunku z nimi.",
      "Podszedłszy, ten, który pięć talentów otrzymał, przyniósł pięć innych talentów, mówiąc: „Panie, pięć talentów mi przekazałeś, spójrz, pięć innych talentów zyskałem”.",
      "Rzekł mu pan jego: „Dobrze, sługo dobry i wierny, w małym byłeś wierny, nad wieloma cię postawię. Wejdź do radości pana twego”.",
      "Podszedłszy, ten, który dwa talenty otrzymał, rzekł: „Panie, dwa talenty mi przekazałeś, spójrz, dwa inne talenty zyskałem”.",
      "Rzekł mu pan jego: „Dobrze, sługo dobry i wierny, w małym byłeś wierny, nad wieloma cię postawię. Wejdź do radości pana twego”.",
      "Także ten, który wziął jeden talent, podszedłszy, rzekł: „Panie, wiedząc, że jesteś człowiekiem twardym, że żniesz, gdzie nie posiałeś, i zbierasz tam, gdzie nie rozsypałeś,",
      "pełen strachu poszedłem, skryłem talent twój w ziemi. Spójrz – masz, co twoje!”",
      "A odpowiadając, pan jego rzekł mu: „Zły sługo i leniwy, wiedziałeś, że żnę, gdzie nie posiałem, i zbieram, gdzie nie rozsypałem,",
      "trzeba ci więc było dać srebro moje bankowcom, a ja, przyszedłszy, odebrałbym to, co moje, z zyskiem.",
      "Weźcie więc od niego talent i dajcie temu, co ma dziesięć talentów.",
      "Albowiem każdemu, który ma, będzie dane i będzie miał w nadmiarze, temu zaś, który nie ma, i to, co ma, zostanie zabrane.",
      "Nieużytecznego sługę wyrzućcie w ciemność zewnętrzną. Tam będzie płacz i zgrzytanie zębów”.",
      "A kiedy przyjdzie Syn Człowieczy w chwale swojej i wszyscy aniołowie z Nim, wtedy zasiądzie na tronie swej chwały.",
      "I zostaną przed Nim zgromadzone wszystkie narody. I oddzieli jednych od drugich, jak pasterz oddziela owce od kozłów.",
      "I ustawi owce po swojej prawicy, kozły zaś po lewicy.",
      "Wtedy powie król tym po swej prawicy: „Chodźcie, błogosławieni Ojca mego, miejcie udział w Królestwie przygotowanym wam od stworzenia świata.",
      "Byłem głodny i daliście mi jeść, byłem spragniony i napoiliście mnie, byłem obcy i przyjęliście mnie,",
      "nagi i odzialiście mnie, zachorowałem i odwiedziliście mnie, w więzieniu byłem i przyszliście do mnie”.",
      "Wówczas odpowiedzą mu sprawiedliwi, mówiąc: „Panie, kiedy widzieliśmy Cię głodnego i nakarmiliśmy lub spragnionego i napoiliśmy?",
      "Kiedy widzieliśmy Cię obcego i przyjęliśmy lub nagiego i odzialiśmy?",
      "Kiedy widzieliśmy Cię chorego lub w więzieniu i przyszliśmy do Ciebie?”",
      "I odpowiadając, król powie im: „Amen, mówię wam, cokolwiek uczyniliście jednemu z tych braci moich najmniejszych, mnie uczyniliście”.",
      "Wtedy powie i tym po lewicy: „Idźcie precz ode mnie, przeklęci, w ogień wieczny, przygotowany diabłu i jego aniołom.",
      "Byłem bowiem głodny i nie daliście mi jeść, byłem spragniony i nie napoiliście mnie,",
      "obcy byłem i nie przyjęliście mnie, nagi i nie odzialiście mnie, chory i w więzieniu i nie odwiedziliście mnie”.",
      "Wówczas odpowiedzą i oni, mówiąc: „Panie, kiedy widzieliśmy Cię głodnym lub spragnionym, lub obcym, lub nagim, lub chorym, lub w więzieniu i nie usłużyliśmy Ci?”",
      "Wtedy odpowie im, mówiąc: „Amen, mówię wam. Czegokolwiek nie uczyniliście jednemu z tych najmniejszych, mnie nie uczyniliście”.",
      "I ci pójdą na mękę wieczną, sprawiedliwi zaś na życie wieczne."
    ],
    [
      "I stało się, gdy Jezus skończył wszystkie te Słowa, rzekł uczniom swoim:",
      "– Wiecie, że za dwa dni będzie Pascha i Syn Człowieczy będzie wydany na ukrzyżowanie.",
      "Wtedy zeszli się arcykapłani i starsi ludu na dziedzińcu arcykapłana zwanego Kajfaszem.",
      "I uradzili, żeby Jezusa podstępnie pojmać i zabić.",
      "Mówili jednak: – Tylko nie w święto, aby nie powstało wzburzenie wśród ludu.",
      "I gdy Jezus był w Betanii, w domu Szymona Trędowatego,",
      "podeszła do Niego kobieta mająca flakon drogocennego olejku i wylała [go] na Jego głowę, gdy spoczywał przy stole.",
      "Widząc to, uczniowie oburzyli się, mówiąc: – Po co ta strata?",
      "Można byłoby to dobrze sprzedać i [pieniądze] rozdać ubogim.",
      "Wiedząc o tym, Jezus rzekł im: – Czemu zasmucacie tę kobietę? Dobry uczynek spełniła wobec mnie.",
      "Biednych przecież zawsze macie pośród siebie, a mnie nie zawsze macie.",
      "Wylewając bowiem ten olejek na moje ciało, przygotowała mnie do pogrzebu.",
      "Amen, mówię wam, gdziekolwiek po całym świecie będzie zwiastowana ta Ewangelia, będzie się opowiadało i o tym, co ona uczyniła, na jej pamiątkę.",
      "Wówczas jeden z Dwunastu, zwany Judaszem Iskariotą, poszedł do arcykapłanów",
      "i rzekł: – Co chcecie mi dać, a ja wam Go wydam? Oni zaś postanowili dać mu trzydzieści srebrników.",
      "I odtąd szukał sposobnego czasu, aby Go wydać.",
      "Pierwszego [zaś dnia] Przaśników przystąpili uczniowie do Jezusa, mówiąc: – Gdzie chcesz, abyśmy przygotowali Ci spożywanie Paschy?",
      "A On rzekł: – Idźcie do miasta, do tamtego oto [człowieka] i powiedzcie mu: „Nauczyciel mówi: czas mój blisko jest. U ciebie będę spożywał Paschę z moimi uczniami”.",
      "Uczniowie uczynili tak, jak nakazał im Jezus, i przygotowali Paschę.",
      "I gdy nastał wieczór, spoczął z Dwunastoma.",
      "A gdy jedli, rzekł im: – Amen, mówię wam, jeden z was mnie wyda.",
      "I wielce zasmuceni, zaczęli Mu mówić jeden po drugim: – Czy to nie ja, Panie?",
      "On, odpowiadając, rzekł: – Ten, kto zanurzył ze mną rękę w misie, ten mnie wyda.",
      "Wprawdzie Syn Człowieczy idzie, jak o nim napisano, biada jednak temu człowiekowi, przez którego wydawany jest Syn Człowieczy; lepiej by mu było, gdyby się ów człowiek nie narodził.",
      "Odpowiadając, Judasz, który Go wydał, rzekł: – Czy to nie ja, Rabbi? Mówi mu: – Ty rzekłeś.",
      "A gdy oni jedli, Jezus wziął chleb i błogosławiąc, połamał i dał uczniom, mówiąc: – Bierzcie, jedzcie, to jest ciało moje.",
      "I wziął kielich, i dzięki składając, dał im, mówiąc: – Pijcie z niego wszyscy.",
      "To jest bowiem moja Krew Przymierza, która za wielu przelewana jest na odpuszczenie grzechów.",
      "A mówię wam: Odtąd nie będę pił z tego owocu winorośli aż do dnia owego, kiedy będę pił z wami nowy w Królestwie Ojca mego.",
      "I zaśpiewawszy hymn, wyszli ku Górze Oliwnej.",
      "Wówczas mówi im Jezus: – Wy wszyscy zgorszycie się z mojego powodu w tę noc; bo napisano: Uderzę pasterza, a rozproszy się stado owiec.",
      "A po tym, jak powstanę, pójdę przed wami do Galilei.",
      "Odpowiadając zaś, Piotr rzekł Mu: – Jeśli nawet wszyscy zgorszą się z Twego powodu, ja nigdy się nie zgorszę.",
      "Rzekł mu Jezus: – Amen, mówię ci, że w noc tę, zanim kogut zapieje, trzykrotnie wyprzesz się mnie.",
      "Mówi Mu Piotr: – Jeśli nawet trzeba by mi było umrzeć z Tobą, nie wyprę się Ciebie. Podobnie i wszyscy uczniowie mówili.",
      "Wtedy Jezus przychodzi z nimi na miejsce zwane Getsemani i mówi uczniom: – Siądźcie sobie, a ja odszedłszy tam, pomodlę się.",
      "A wziąwszy Piotra i dwóch synów Zebedeusza, zaczął się smucić i trwożyć.",
      "Wtedy mówi im: – Pełna śmiertelnego smutku jest dusza moja. Pozostańcie tu i czuwajcie ze mną.",
      "I odszedłszy nieco, padł na twarz, modląc się i mówiąc: – Ojcze mój, jeśli można, niech ominie mnie ten kielich. Ale nie jak ja chcę, lecz Ty.",
      "I przychodzi do uczniów, i znajduje ich śpiących. I mówi Piotrowi: – Jak to, nie mieliście siły jednej godziny czuwać ze mną?",
      "Czuwajcie i módlcie się, abyście nie wpadli w pokusę. Duch wprawdzie gotów, ciało jednak niemocne.",
      "Znowu odszedłszy, modlił się drugi raz, mówiąc: – Ojcze mój, jeśli nie może mnie ominąć to, żebym go pił, niech się stanie wola Twoja.",
      "I przyszedłszy znowu, znalazł ich śpiących, oczy ich bowiem były ociężałe.",
      "I znowu ich zostawiwszy, odszedł modlić się po raz trzeci, mówiąc znów te same słowa.",
      "Wówczas przychodzi do uczniów i mówi im: – Śpicie nadal i odpoczywacie? Oto zbliżyła się godzina i Syn Człowieczy wydawany jest w ręce grzeszników.",
      "Powstańcie, idźmy, oto zbliżył się ten, który mnie wydaje.",
      "A gdy On jeszcze mówił, oto Judasz, jeden z Dwunastu, przyszedł, a z nim tłum liczny z mieczami i kijami od arcykapłanów i starszych ludu.",
      "Ten, który Go wydał, dał im znak, mówiąc: – Kogo pocałuję, ten jest, weźcie Go.",
      "I natychmiast, podszedłszy do Jezusa, rzekł: – Bądź pozdrowiony, Rabbi. I pocałował Go.",
      "A Jezus powiedział mu: – Druhu, tak więc jesteś. Wtedy podszedłszy, położyli ręce na Jezusa i pojmali Go.",
      "I oto jeden z tych, którzy byli z Jezusem, wyciągnąwszy rękę, dobył swego miecza i uderzając sługę arcykapłana, uciął mu ucho.",
      "Wtedy mówi mu Jezus: – Odłóż miecz twój na swoje miejsce, wszyscy bowiem, którzy za miecz chwytają, od miecza giną.",
      "Czy nie sądzisz, że mógłbym poprosić Ojca mego, by natychmiast wystawił mi więcej niż dwanaście legionów anielskich?",
      "Jak więc wypełnią się Pisma, że trzeba, by się tak stało?",
      "W owej godzinie powiedział Jezus tłumom: – Jak na zbójcę wyszliście z mieczami i kijami, aby mnie pojmać? Każdego dnia zasiadałem w świątyni, nauczając, i nie pojmaliście mnie?",
      "To wszystko stało się, aby wypełniły się Pisma proroków. Wtedy wszyscy uczniowie, opuściwszy Go, uciekli.",
      "A ci, którzy pojmali Jezusa, odprowadzili Go do arcykapłana Kajfasza, gdzie zebrali się znawcy Pism i starsi.",
      "A Piotr szedł w ślad za Nim z daleka aż do dziedzińca arcykapłana i wszedłszy do środka, siedział ze służącymi, aby zobaczyć, jaki będzie koniec.",
      "Arcykapłani zaś i cały Sanhedryn szukali fałszywego świadectwa przeciw Jezusowi, aby Go skazać na śmierć.",
      "I nie znaleźli, chociaż wielu fałszywych świadków podeszło. Wreszcie zaś podeszło dwóch",
      "i rzekli: – Ten powiedział: mogę zburzyć świątynię Bożą i w ciągu trzech dni odbudować.",
      "I powstawszy, arcykapłan rzekł Mu: – Nic nie odpowiadasz na to, co ci przeciwko tobie świadczą?",
      "Jezus milczał, a arcykapłan rzekł Mu: – Zaprzysięgam cię na Boga Żywego, abyś nam powiedział, czy ty jesteś Chrystusem, Synem Bożym.",
      "Mówi mu Jezus: – Tyś powiedział! Co więcej, mówię wam: odtąd będziecie widzieli Syna Człowieczego zasiadającego po prawicy Mocy i przychodzącego na obłokach niebios.",
      "Wtedy arcykapłan rozdarł szaty swoje, mówiąc: – Bluźni! Czy jeszcze trzeba nam świadków? Oto teraz usłyszeliście bluźnierstwo.",
      "Co wam się wydaje? Oni zaś, odpowiadając, rzekli: – Winien jest śmierci.",
      "Wtedy pluli Mu w twarz i bili Go, inni zaś policzkowali,",
      "mówiąc: – Prorokuj nam, Chrystusie, kto cię uderzył.",
      "A Piotr siedział na zewnątrz, na dziedzińcu. I podeszła do niego jedna ze służących, mówiąc: – I ty byłeś z Jezusem Galilejczykiem.",
      "A on wyparł się wobec wszystkich, mówiąc: – Nie wiem, o czym mówisz.",
      "I gdy wyszedł do bramy, zobaczyła go inna i mówi tam obecnym: – Ten był z Jezusem Nazarejczykiem.",
      "I znowu wyparł się pod przysięgą: – Nie znam tego człowieka.",
      "Po chwili podeszli stojący tam, mówiąc Piotrowi: – Naprawdę i ty jesteś z nich, bo i mowa twoja na to wskazuje.",
      "Wtedy zaczął zaklinać się i przysięgać: – Nie znam tego człowieka. I zaraz zapiał kogut.",
      "I przypomniał sobie Piotr słowo Jezusa, który powiedział: – Zanim kogut zapieje, wyprzesz się mnie trzykrotnie. I wyszedłszy na zewnątrz, gorzko zapłakał."
    ],
    [
      "Gdy nastał ranek, wszyscy arcykapłani i starsi ludu postanowili na naradzie skazać Jezusa na śmierć.",
      "I związawszy Go, odprowadzili i wydali wielkorządcy Piłatowi.",
      "Wówczas Judasz, ten, który Go wydał, widząc, że został skazany, opamiętawszy się, zwrócił arcykapłanom i starszym trzydzieści srebrników,",
      "mówiąc: – Zgrzeszyłem, wydając krew niewinną. Oni zaś rzekli: – Co nam do tego? Rób, jak uważasz.",
      "I cisnąwszy srebrniki ku świątyni, oddalił się i poszedł, i powiesił się.",
      "Arcykapłani zaś, wziąwszy srebrniki, rzekli: – Nie godzi się wrzucić ich do skarbony, ponieważ są ceną krwi.",
      "Postanowili na naradzie kupić za nie Pole Garncarza dla grzebania obcokrajowców.",
      "Dlatego to pole nazywa się Polem Krwi aż do dziś.",
      "Wtedy wypełniło się to, co powiedział prorok Jeremiasz, mówiący: I wzięli trzydzieści srebrników, cenę tak ocenionego, a oceniony został przez synów Izraela,",
      "i dali je za Pole Garncarza, jak Pan mi nakazał.",
      "A Jezus został postawiony przed wielkorządcą. I zapytał Go wielkorządca, mówiąc: – Czy ty jesteś królem Żydów? Jezus rzekł: – Ty mówisz.",
      "I gdy Go oskarżali arcykapłani i starsi, nic nie odpowiedział.",
      "Wtedy mówi Mu Piłat: – Nie słyszysz, ile przeciwko tobie świadczą?",
      "I nie odpowiedział mu ani jednym słowem, tak że wielkorządca bardzo się zdziwił.",
      "A wielkorządca miał zwyczaj wypuszczać tłumowi na święto jednego z więźniów, tego, którego chcieli.",
      "Mieli zaś wówczas znanego więźnia, zwanego [Jezusem] Barabaszem.",
      "I gdy oni się zebrali, rzekł im Piłat: – Kogo chcecie, bym wypuścił wam: [Jezusa] Barabasza czy Jezusa zwanego Chrystusem?",
      "Wiedział bowiem, że wydali Go z zawiści.",
      "A gdy siedział na tronie sędziowskim, posłała do niego żona jego, mówiąc: – Nic tobie do tego Sprawiedliwego, wiele bowiem dziś wycierpiałam we śnie przez Niego.",
      "Arcykapłani zaś i starsi podburzyli tłumy, aby prosiły, żeby wydać im Barabasza, a Jezusa wydać na śmierć.",
      "Odpowiadając, wielkorządca rzekł im: – Którego z tych dwóch chcecie, bym wam wypuścił? Oni zaś rzekli: – Barabasza.",
      "Mówi im Piłat: – Co więc mam uczynić z Jezusem zwanym Chrystusem? Mówią wszyscy: – Niech będzie ukrzyżowany!",
      "A on powiedział: – Cóż więc złego uczynił? Oni zaś tym bardziej krzyczeli, mówiąc: – Niech będzie ukrzyżowany!",
      "Piłat, widząc, że nic nie osiąga, lecz wzburzenie staje się coraz większe, wziąwszy wodę, obmył ręce na oczach tłumu, mówiąc: – Nie jestem winien tej krwi. Róbcie, jak uważacie.",
      "Odpowiadając, cały lud rzekł: – Krew jego na nas i na dzieci nasze.",
      "Wtedy wypuścił im Barabasza, a Jezusa ubiczowawszy, wydał na ukrzyżowanie.",
      "Wówczas żołnierze wielkorządcy, wziąwszy Jezusa do pretorium, zebrali wokół Niego całą kohortę.",
      "I zdjąwszy z Niego szaty, narzucili na Niego purpurowy płaszcz.",
      "I splótłszy wieniec z cierni, włożyli Mu na głowę, a trzcinę – w Jego prawą rękę. Padając przed Nim na kolana, drwili z Niego, mówiąc: – Bądź pozdrowiony, królu Żydów.",
      "I plując na Niego, wzięli trzcinę i bili Go po głowie.",
      "I kiedy wyszydzili Go, zdjęli z Niego purpurowy płaszcz, ubrali Go w Jego szaty i poprowadzili Go na ukrzyżowanie.",
      "A gdy wychodzili, znaleźli człowieka, Cyrenejczyka imieniem Szymon; tego przymusili, aby wziął krzyż Jego.",
      "I przyszedłszy na miejsce zwane Golgota, co znaczy Miejsce Czaszki,",
      "dali Mu do picia wino zmieszane z żółcią, lecz skosztowawszy, nie chciał pić.",
      "Ukrzyżowawszy Go, podzielili między siebie szaty Jego, rzucając los.",
      "I siedząc, strzegli Go tam.",
      "A nad głową Jego umieścili napisaną winę Jego: „To jest Jezus, król Żydów”.",
      "Wtedy krzyżują też z Nim dwóch zbójców, jednego po prawej, jednego po lewej stronie.",
      "A przechodzący obok bluźnili Mu, kiwając głowami",
      "i mówiąc: – Ty, który burzysz świątynię i w ciągu trzech dni budujesz, ratuj siebie. Jeśli jesteś Synem Bożym, zejdź z krzyża!",
      "Podobnie i arcykapłani wraz ze znawcami Pism i starszymi, drwiąc, mówili:",
      "– Innych ratował, a siebie nie może uratować. Królem Izraela jest, niech zejdzie teraz z krzyża, a uwierzymy w Niego.",
      "W Bogu nadzieję pokładał, niech wezwie Go teraz, jeśli chce. Rzekł bowiem: „Jestem Synem Bożym”.",
      "Tak samo i zbójcy ukrzyżowani z Nim szydzili z Niego.",
      "O godzinie szóstej nastała ciemność na całej ziemi aż do godziny dziewiątej.",
      "Około dziewiątej godziny zawołał Jezus głosem wielkim, mówiąc: – Eli, Eli, lema sabachthani! Co znaczy: Boże mój, Boże mój, czemuś mnie opuścił!",
      "A niektórzy ze stojących tam, słysząc to, mówili: – Eliasza ten woła.",
      "I zaraz jeden z nich, podbiegłszy i wziąwszy gąbkę, nasyciwszy octem i zatknąwszy na trzcinę, poił Go.",
      "A pozostali mówili: – Zostaw, zobaczymy, czy Eliasz przyjdzie Go uratować!",
      "A Jezus, znowu zawoławszy głosem wielkim, oddał ducha.",
      "I oto zasłona w świątyni rozdarła się na dwoje od góry aż do dołu i ziemia zatrzęsła się, i skały popękały.",
      "I otwarły się groby, i wiele ciał zmarłych świętych powstało",
      "i wyszedłszy z grobów po Jego powstaniu z martwych, weszło do świętego miasta i ukazało się wielu.",
      "A setnik i ci, którzy razem z nim strzegli Jezusa, ujrzawszy trzęsienie [ziemi] i to, co się stało, przestraszyli się bardzo, mówiąc: – Zaprawdę ten był Synem Bożym.",
      "I były tam liczne kobiety, z oddali przypatrując się, które szły za Jezusem od Galilei, usługując Mu.",
      "Wśród nich była Maria Magdalena i Maria Jakubowa, i matka Józefa, i matka synów Zebedeuszowych.",
      "A gdy nastał wieczór, przyszedł człowiek bogaty z Arymatei imieniem Józef, który także stał się uczniem Jezusa.",
      "Ten przystąpiwszy do Piłata, poprosił o ciało Jezusa. Wówczas Piłat rozkazał je dać.",
      "I wziąwszy ciało, owinął je Józef w czyste płótno",
      "i położył je w swym nowym grobowcu, który wykuł w skale, i zasłoniwszy kamieniem wielkim drzwi grobowca, odszedł.",
      "I była tam Maria Magdalena i inna Maria, które siedziały naprzeciwko grobu.",
      "Rankiem drugiego dnia po Przygotowaniu zebrali się arcykapłani i faryzeusze u Piłata,",
      "mówiąc: – Panie, przypomnieliśmy sobie, że ten zwodziciel rzekł, kiedy jeszcze żył: „Po trzech dniach powstanę z martwych”.",
      "Rozkaż więc zabezpieczyć grób aż do trzeciego dnia, aby uczniowie Jego, przyszedłszy, nie mogli Go ukraść i powiedzieć ludowi: „Powstał z martwych”. To ostatnie oszustwo gorsze będzie od pierwszego.",
      "Rzekł im Piłat: – Macie straż, zabezpieczcie, jak chcecie.",
      "A oni, odszedłszy, zabezpieczyli grób, pieczętując kamień i stawiając straż."
    ],
    [
      "Po szabacie, gdy świtał pierwszy dzień tygodnia, przyszła Maria Magdalena i inna Maria obejrzeć grób.",
      "I oto stało się wielkie trzęsienie [ziemi], albowiem anioł Pański zstąpił z nieba i podszedłszy, odsunął kamień i usiadł na nim.",
      "Postać jego była jak błyskawica i szaty jego białe jak śnieg.",
      "Ze strachu przed nim zadrżeli strażnicy i stali się jakby martwi.",
      "A odpowiadając, anioł rzekł kobietom: – Wy nie bójcie się, gdyż wiem, że Jezusa ukrzyżowanego szukacie.",
      "Nie ma Go tu, albowiem powstał, jak też powiedział; chodźcie, zobaczcie miejsce, gdzie Go złożono.",
      "Idźcie szybko powiedzieć uczniom Jego: „Powstał z martwych i oto idzie przed wami do Galilei, tam Go ujrzycie”. Oto powiedziałem wam.",
      "I odszedłszy szybko od grobowca, z bojaźnią i radością wielką pobiegły obwieścić uczniom Jego.",
      "A oto sam Jezus wyszedł im naprzeciw, mówiąc: – Bądźcie pozdrowione. One zaś, przystąpiwszy, objęły Go za nogi i złożyły Mu pokłon.",
      "Wtedy mówi im Jezus: – Nie bójcie się. Idźcie, powiedzcie braciom moim, aby poszli do Galilei, tam mnie ujrzą.",
      "Gdy one odchodziły, oto niektórzy ze straży, przyszedłszy do miasta, opowiedzieli arcykapłanom o wszystkim, co się stało.",
      "I zebrawszy się ze starszymi, postanowili po naradzie dać żołnierzom dużo srebrników,",
      "mówiąc: – Opowiadajcie: uczniowie Jego, przyszedłszy nocą, wykradli Go, gdy my spaliśmy.",
      "Gdyby usłyszał to wielkorządca, my [go] ułagodzimy i was uchronimy przed karą.",
      "Oni, wziąwszy srebrniki, uczynili, jak ich pouczono. I rozniosło się słowo to wśród Żydów aż do dzisiaj.",
      "A Jedenastu uczniów poszło do Galilei na górę, którą im Jezus wskazał.",
      "I widząc Go, oddali Mu pokłon, inni jednak wątpili.",
      "I przystąpiwszy, Jezus powiedział im, mówiąc: – Została mi dana wszelka władza w niebie i na ziemi.",
      "Idąc więc, czyńcie uczniami wszystkie narody, chrzcząc je w imię Ojca i Syna, i Ducha Świętego,",
      "ucząc je strzec wszystkiego, co wam przykazałem. I oto ja z wami jestem przez wszystkie dni, aż do skończenia świata."
    ]
  ],
  [
    [
      "Początek Radosnej Nowiny Jezusa Chrystusa, Syna Bożego.",
      "Zgodnie z tym, co zapisano u Izajasza proroka: Oto ślę posła mego przed tobą, by ci drogę przetarł.",
      "Jego głos rozlega się na pustyni: Drogę Panu torujcie, ścieżki mu prostujcie.",
      "[Wystąpił Jan,] ten, który chrzcił na pustyni, i wzywał do chrztu ku nawróceniu, dla odpuszczenia grzechów.",
      "Ściągała do niego cała ziemia judzka i wszyscy jerozolimczycy. Zanurzał ich w wodach Jordanu, a oni wyznawali swoje winy.",
      "A Jan miał na sobie płaszcz z wielbłądziej wełny, przepasany rzemieniem, a żywił się szarańczą i miodem dzikich pszczół.",
      "I zwiastował: – Idzie za mną Potężniejszy, któremu nie jestem godzien, by schylić się i zdjąć Mu sandały.",
      "Ja zanurzałem was w wodzie, a On zanurzy was w Duchu Świętym.",
      "W tych właśnie dniach zdarzyło się, że przyszedł także Jezus z Nazaretu w Galilei i Jan zanurzył Go w Jordanie.",
      "I zaraz, gdy wychodził z wody, ujrzał rozdzierające się niebiosa i Ducha osiadającego na Nim niby gołębica.",
      "A z nieba rozległ się głos: – Tyś moim Synem ukochanym, cała moja radość w Tobie!",
      "I zaraz potem pcha Go Duch na pustynię.",
      "Przebywał tam czterdzieści dni, kuszony przez szatana; żył wśród dzikich zwierząt i aniołowie troszczyli się o Niego.",
      "Gdy Jan został wydany, poszedł Jezus do Galilei, zwiastując Ewangelię Boga samego:",
      "– Czas się dokonał. Królestwo Boże blisko! Nawróćcie się, zawierzcie Ewangelii!",
      "A idąc brzegiem Morza Galilejskiego, spostrzegł Szymona i brata jego Andrzeja, jak zarzucali sieci, byli bowiem rybakami.",
      "I rzekł do nich Jezus: – Chodźcie za mną, uczynię was rybakami ludzi.",
      "A oni natychmiast, porzuciwszy sieci, poszli za Nim.",
      "Trochę dalej napotkał Jakuba, syna Zebedeusza, i Jana, brata jego; byli oni również w łodzi i naprawiali sieci.",
      "Zaraz przywołał ich. A oni, zostawiając w łodzi własnego ojca Zebedeusza z najemnikami – ruszyli za Nim.",
      "I tak weszli do Kafarnaum. W najbliższy szabat poszedł do synagogi i nauczał.",
      "Jego nauczanie całkowicie zbiło z tropu słuchaczy. Nauczał bowiem jako obdarzony pełnomocnictwem, a nie jak znawcy Pism.",
      "Nagle człowiek opętany duchem nieczystym, który był z nimi w synagodze, zaczął wrzeszczeć:",
      "– Hej, ty, Jezusie Nazareński, czemu się do nas wtrącasz? Przyszedłeś nas zgubić? A ja wiem, Kim jesteś: Ty, Święty od Boga…",
      "– Milcz i zostaw go! – zgromił go Jezus.",
      "A duch nieczysty, miotając nim brutalnie i dziko rycząc, uciekł z niego.",
      "Wszyscy byli tak wstrząśnięci, że wołali jeden przez drugiego: – Ludzie, co się dzieje? Jakaś nowa nauka! Co za siła! Nawet duchom nieczystym rozkazuje i słuchają Go!",
      "Wnet rozeszła się wieść o Nim na wszystkie strony, po całej krainie galilejskiej.",
      "A oni prosto z synagogi poszli do mieszkania Szymona i Andrzeja razem z Jakubem i Janem.",
      "Teściowa Szymona leżała w łóżku z silną gorączką, o czym Jezusa powiadomiono, nie zwlekając.",
      "Podszedł do łóżka, ujął ją mocno za rękę i postawił na nogi. Gorączka ją opuściła, tak że mogła ich ugościć.",
      "Kiedy nastał wieczór i słońce zaszło, przynoszono Mu wielu chorych i opętanych.",
      "Całe miasto tłoczyło się u drzwi.",
      "Uzdrowił mnóstwo ludzi trapionych wszelkimi możliwymi chorobami, wiele złych duchów wyrzucił i nie dopuszczał ich do głosu, bo Go znały.",
      "Nazajutrz wstał bardzo wcześnie, jeszcze po ciemku, i wymknął się na odludzie, aby się modlić.",
      "Lecz Szymon pobiegł za Nim wraz z towarzyszami.",
      "Gdy Go znaleźli, powiedzieli: – Wszyscy Cię szukają!",
      "A On na to: – Chodźmy gdzie indziej, do sąsiednich miejscowości, abym i tam zwiastował. Po to zostałem posłany.",
      "I przeszedł całą Galileę, zwiastując w ich synagogach i ujarzmiając demony.",
      "Podchodzi raz do Niego trędowaty i błaga Go, a padając na kolana, woła: – Gdybyś tylko zechciał, możesz mnie oczyścić!",
      "Poruszony najgłębszą litością, dotknął go wyciągniętą ręką, mówiąc: – Tak, chcę, bądź oczyszczony!",
      "W okamgnieniu trąd zniknął – człowiek stał się czysty.",
      "Jezus odprawił go zaraz z surowym napomnieniem:",
      "– Pamiętaj: nikomu ani słowa. Idź prosto do kapłana, niech cię obejrzy i złóż przepisaną przez Mojżesza ofiarę za oczyszczenie, aby ci wydano świadectwo zdrowia.",
      "Lecz ów, odszedłszy, począł rozpowiadać o wszystkim i takiego narobił rozgłosu, że Jezus nie mógł się już pokazać publicznie w żadnym mieście. Przebywał na odludziu, w miejscach trudno dostępnych, a jednak ludzie szli do Niego zewsząd."
    ],
    [
      "Ledwie po kilku dniach wrócił do Kafarnaum, dowiedziano się, że jest w domu.",
      "Zbiegło się tak wielu, że nawet u drzwi nie było miejsca, a On głosił im Słowo.",
      "Wtedy przynoszą Mu paralityka, dźwiganego przez czterech.",
      "Nie mogąc przepchać się przez tłum, rozgarnęli dach nad głową Jezusa i przez ten otwór spuścili matę, na której leżał chory.",
      "Jezus, widząc ich wiarę, rzecze do paralityka: – Dziecko, twoje grzechy są odpuszczone.",
      "Siedzący tam znawcy Pism obruszali się wewnętrznie:",
      "„Cóż on mówi? Bluźni! Kto może odpuszczać grzechy prócz Boga samego!”",
      "Ale On przeniknął od razu ich niechętne myśli i mówi do nich: – Dlaczego takie myśli przychodzą wam do głowy?",
      "Czy łatwiej jest powiedzieć paralitykowi: Twoje grzechy są odpuszczone, czy też: Wstań, weź swą matę i zacznij chodzić?",
      "Otóż byście wiedzieli, że Syn Człowieczy ma prawo odpuszczania grzechów na ziemi – rzecze paralitykowi:",
      "– Słuchaj, powstań, weź swą matę i wracaj do domu.",
      "Podniósł się i szybko chwytając matę na oczach wszystkich, odszedł, tak że wszyscy nie mogli się nadziwić i nie przestawali wielbić Boga: – Tego jeszcze nie było!",
      "Potem znów wyszedł Jezus nad jezioro. Wszyscy przychodzili do Niego, a On ich nauczał.",
      "Idąc dalej, zobaczył Lewiego, syna Alfeusza, pobierającego opłaty, i mówi do niego: – Pójdź za mną. Wstał i poszedł za Nim.",
      "Jezus spoczywał za stołem w jego domu, a wraz z Nim i Jego uczniami wielu celników i grzeszników. Było ich bowiem wielu wśród idących za Nim.",
      "Znawcy Pism spośród faryzeuszy, widząc Go biesiadującego wraz z grzesznikami i celnikami, czynili Jego uczniom wymówki: – Czemuż to ucztuje z celnikami i grzesznikami?",
      "Słysząc to, Jezus im powiada: – Nie zdrowym, lecz chorym potrzebny jest lekarz. Nie przyszedłem powoływać sprawiedliwych, ale grzeszników.",
      "A uczniowie Jana, jak i faryzeusze, pościli. Przychodzą do Niego i mówią: – Dlaczego uczniowie Jana i faryzeusze zachowują posty, a Twoi – nie?",
      "Na to Jezus: – Czyż mogą pościć goście weselni, gdy pan młody jest z nimi? Jak długo jest wśród nich, nie mogą pościć.",
      "Nadejdzie czas, kiedy zabiorą im oblubieńca i wtedy będą pościć.",
      "Nikt nie łata nowym materiałem starego płaszcza, bo nowa łata rozrywa stary materiał i robi się jeszcze większa dziura.",
      "Nikt też nie wlewa młodego wina do starych bukłaków, bo moszcz je rozsadzi i zmarnuje się jedno i drugie. Nowe wino – w nowe worki!",
      "Zdarzyło się pewnego razu, gdy Jezus w szabat szedł przez zboże, że Jego uczniowie, torując drogę, zaczęli zrywać kłosy.",
      "Na to faryzeusze: – Popatrz! Robią w szabat to, co zabronione!",
      "Jezus odpowiada: – Nie czytaliście nigdy, co zrobił Dawid, gdy jego i towarzyszy przycisnął głód?",
      "Za arcykapłana Abiatara wszedł do Domu Bożego i jadł placki ofiarne, co było wolno tylko kapłanom, a on je podał również swoim towarzyszom.",
      "I rzekł Jezus: – Szabat jest dla człowieka, a nie człowiek dla szabatu.",
      "A zatem Syn Człowieczy jest również panem szabatu."
    ],
    [
      "Gdy znowu wszedł do synagogi, był tam człowiek z bezwładną ręką.",
      "Żeby móc oskarżyć Jezusa, szpiegowano, czy dokona uzdrowienia w szabat.",
      "A On mówi do człowieka z bezwładną ręką: – Stań tutaj pośrodku!",
      "A do nich powiada: – Godzi się w szabat dobrze czy źle czynić? Uratować człowieka czy zabić? A oni milczeli.",
      "I obrzuciwszy ich gniewnym spojrzeniem, zasmucony twardością ich serc, poleca człowiekowi: – Wyciągnij rękę! Wyciągnął ją i została uzdrowiona.",
      "Faryzeusze zaś, ledwie wyszli, natychmiast zmówili się z poplecznikami Heroda przeciw Jezusowi, naradzając się, jak by Go zgładzić.",
      "Tymczasem Jezus usunął się ze swymi uczniami nad morze, a wielka rzesza ludzi z Galilei podążała za Nim. Podobnie ludzie z Judei",
      "i z Jerozolimy, i z Idumei, i z Zajordania, i z okolic Tyru i Sydonu – rzesza wielka – przyszli do Niego na wieść o Jego czynach.",
      "Aby uchronić się przed naporem tłumu, polecił swoim uczniom, aby mieli w pogotowiu łódkę.",
      "Wielu uzdrowił, więc inni ludzie dręczeni różnymi chorobami napierali na Niego gwałtownie, aby chociaż Go dotknąć.",
      "A duchy nieczyste, widząc Go, padały przed Nim z głośnym wrzaskiem: – Tyś jest Syn Boży!",
      "On jednak surowo je napominał, by Go nie ujawniały.",
      "Wszedł na górę i przywołuje do siebie tych, których sam wybrał. I przystąpili do Niego,",
      "i tak ustanowił Dwunastu, aby z Nim byli i aby mógł ich posłać z Dobrą Nowiną",
      "i z władzą wypędzania złych duchów.",
      "Tak ustanowił Dwunastu: Szymona, którego nazwał Piotrem,",
      "i Jakuba, [syna] Zebedeusza, Jana, brata Jakuba, których nazwał „Boanerges”, to znaczy: Synowie Gromu,",
      "i Andrzeja, i Filipa, i Bartłomieja, i Mateusza, i Tomasza, i Jakuba [syna] Alfeusza, i Tadeusza, i Szymona Kananejczyka,",
      "i Judasza Iskariotę, który Go wydał.",
      "Potem idzie do domu, gdzie tłum znów gęstnieje, tak że nie mogli nawet wziąć do ust kawałka chleba.",
      "Gdy to doszło do Jego rodziny, przyszli, aby Go ubezwłasnowolnić, mówiono bowiem: – Zwariował!",
      "A znawcy Pism, którzy zstąpili z Jerozolimy, twierdzili: – Jest opętany przez Belzebuba! – Oraz: – Mocą przywódcy złych duchów wypędza złe duchy!",
      "Więc przywołał ich do siebie i odpowiedział przez takie podobieństwa: – Jak szatan może wypędzać szatany?",
      "Rozdarte niezgodą królestwo nie ostanie się.",
      "Skłócona rodzina nie ostanie się.",
      "Więc jeśli szatan powstał przeciwko sobie i jest w sobie rozdwojony, nie ostanie się. Koniec z nim!",
      "Tak samo nikt nie zdoła, włamawszy się do domu mocarza, dokonać rabunku, chyba że go najpierw zwiąże i wtedy dopiero obrabuje.",
      "Zaprawdę, powiadam wam, że wszystkie grzechy będą ludziom odpuszczone i wszystkie bluźnierstwa.",
      "Kto by jednak zbluźnił przeciwko Duchowi Świętemu, nie ma dla niego przebaczenia na wieki, ale obciąża się winą nieprzemijającą.",
      "Twierdzili bowiem: – On ma ducha nieczystego!",
      "Tymczasem nadchodzą matka Jego i bracia. Czekając na dworze, posłali po Niego, aby Go wywołać.",
      "Otoczony był tłumem, gdy Mu powiedziano: – Słuchaj, Twoja matka i Twoi bracia są przed domem i pytają o Ciebie.",
      "On na to: – A któż jest moją matką i moimi braćmi?",
      "I objąwszy wzrokiem siedzących dookoła Niego, rzecze: – Patrzcie, oto matka moja i bracia moi!",
      "Ktokolwiek bowiem spełnia wolę Bożą, ten jest mi bratem, siostrą i matką."
    ],
    [
      "Potem znowu zaczął nauczać nad jeziorem. Zebrał się wokół Niego tłum tak wielki, że wsiadł do łodzi unoszącej się na wodzie, a cały lud stał na brzegu.",
      "Nauczał ich wiele poprzez przypowieści, tak podając im swoją naukę:",
      "– Słuchajcie! Oto wyszedł siewca, aby siać.",
      "I zdarzyło się, kiedy siał, że jedno ziarno upadło przy drodze, przyleciały ptaki i wydziobały je.",
      "A inne upadło na zbocze skały, gdzie nie było dużo ziemi, i szybko wzeszło, bo głębokiego gruntu nie miało.",
      "Ale kiedy słońce przygrzało, jego żar wypalił je, a że nie miało korzenia, uschło.",
      "Inne ziarno upadło między ciernie i gdy te urosły, zagłuszyły je i nie przyniosło plonu.",
      "Jeszcze inne upadły na ziemię urodzajną, wzeszły, wyrosły i obficie obrodziły, dając plon trzydziestokrotny, sześćdziesięciokrotny, a nawet stokrotny.",
      "I wołał: – Kto ma uszy do słuchania, niechaj słucha!",
      "Później, gdy był tylko wśród swoich, dowiadywali się wraz z Dwunastoma o znaczenie tej przypowieści.",
      "Powiedział im: – Wam powierza się tajemnicę Królestwa Bożego, a tym z zewnątrz podaje się w przypowieściach.",
      "Aby patrzący patrzyli, a nie widzieli, słyszący słyszeli, a nie rozumieli, aby się nie nawrócili i nie otrzymali przebaczenia.",
      "I powiedział do nich: – Jeśli tej przypowieści nie pojmujecie, jak zrozumiecie wszystkie inne?",
      "Siewca sieje Słowo.",
      "Oto ci przy drodze, gdzie posiano Słowo: skoro je usłyszą, natychmiast przychodzi szatan i porywa zasiane w nich Słowo.",
      "Na zboczu skały są ci, którzy, gdy usłyszą Słowo, natychmiast z radością je przyjmują,",
      "ale nie mają korzenia i nie są wytrwali; gdy później nastanie ucisk i prześladowanie z powodu Słowa, natychmiast się załamują.",
      "Jeszcze inni to ci wśród cierni: wprawdzie słuchają Słowa,",
      "ale troski doczesne, pogoń za pieniądzem i wszelkie inne zniewolenia zagłuszają w nich Słowo, tak że staje się bezowocne.",
      "Inni wreszcie to ziemia urodzajna: słuchają Słowa, przyjmują je i obfity plon przynoszą: jedni trzydziestokrotny, drudzy – sześćdziesięciokrotny, trzeci – stokrotny.",
      "I rzekł im: – Czy po to wnosi się lampę, aby ją stawiać pod korcem albo pod łóżkiem? Czy raczej nie po to, by ją postawić na świeczniku?",
      "Nie ma bowiem nic tajemnego, co by nie miało być ujawnione. Ani też niczego nie da się ukryć, co by nie miało być odsłonięte.",
      "Kto ma uszy do słuchania, niechaj słucha.",
      "Mówił im również: – Baczcie, czego słuchacie! Jaką miarą mierzycie, taką się wam odmierzy i jeszcze doda.",
      "Kto bowiem ma, temu będzie dodane. A kto nie ma, temu i to, co posiada, będzie odjęte.",
      "Nauczał również: – Z Królestwem Bożym jest tak jak z człowiekiem siejącym ziarno:",
      "śpi w nocy i czuwa w dzień, a nasienie wschodzi i rośnie bez jego wiedzy.",
      "Bo sama ziemia plon wydaje: najpierw źdźbło, następnie kłos i wreszcie złote ziarno!",
      "Gdy więc zboże dojrzeje, zaraz wchodzi sierp, bo nadszedł czas żniwa.",
      "I mówił: – Do czego przyrównamy Królestwo Boże albo jaką ułożymy o nim przypowieść?",
      "Jest ono jak nasionko gorczycy, które w chwili siewu jest najmniejsze ze wszystkich ziaren na ziemi.",
      "Lecz po zasianiu wschodzi i wyrasta na największą roślinę uprawną, o tak bujnych gałęziach, że ptaki niebieskie wiją gniazda w ich cieniu.",
      "W wielu podobnych przypowieściach głosił im Słowo wedle tego, jak je pojmować mogli.",
      "Bez podobieństw nie mówił do nich, na osobności jednak tłumaczył wszystko swym uczniom.",
      "Tegoż dnia wieczorem zwraca się do nich: – Przeprawmy się na drugi brzeg [jeziora].",
      "I odprawiwszy rzeszę, odpływają z Nim, tak jak był w łodzi, bez niczego, a inne łodzie w ślad za Nim.",
      "Wtem zerwała się gwałtowna wichura. Wdzierały się do łodzi tak potężne fale, że zaczęła się szybko napełniać.",
      "On tymczasem spał na rufie z głową na poduszce żeglarskiej. Budzą Go, krzycząc: – Nauczycielu, giniemy! Nic Cię to nie obchodzi?",
      "Wyrwany ze snu Jezus zgromił wichurę i nakazał morzu: – Milcz, nie szalej! I ustał wiatr, i nastała cisza wielka.",
      "– Czemu się tak boicie? – zapytał ich. – Co z waszą wiarą?",
      "A ich ogarnęło niesamowite przerażenie i szeptali jeden do drugiego: – Któż to, że wiatr i morze są Mu posłuszne?"
    ],
    [
      "Wkrótce przybili do drugiego brzegu i znaleźli się w okolicy Gerazy.",
      "Ledwo wyszedł z łodzi, wybiegł Mu naprzeciw spośród grobów człowiek owładnięty duchem nieczystym,",
      "mieszkający w jaskiniach grobowych. Nikt nawet łańcuchami nie mógł go związać.",
      "Próbowano już nieraz skuć mu ręce i nogi, ale on rozrywał kajdany i kruszył okowy, tak że nikt nie potrafił go ujarzmić.",
      "Nieustannie, dniem i nocą ryczał w grobach i w górach, walił w siebie kamieniami.",
      "Gdy zobaczył z daleka Jezusa, wyskoczył Mu naprzeciw, padł przed Nim na twarz",
      "i wrzasnął dziko: – Czemu się do nas wtrącasz, Jezusie, Synu Boga Najwyższego? Na Boga, zaklinam Cię, nie dręcz mnie!",
      "Albowiem Jezus rozkazywał mu: – Duchu nieczysty! Zostaw człowieka!",
      "Pyta go: – Jak ci na imię? On na to: – Na imię mi Legion, bo jest nas tak wielu.",
      "I zaklinał Go na wszystko, by ich nie wypędził z tej okolicy.",
      "Pasła się nieopodal, u stóp góry, wielka trzoda świń,",
      "więc błagali Go: – Dozwól nam wejść w te wieprze!",
      "Pozwolił im. Duchy nieczyste opuściły zatem człowieka i weszły w zwierzęta. Całe stado, około dwóch tysięcy sztuk, runęło ze zbocza w morze i utonęło.",
      "Wtedy ci, którzy je paśli, uciekli, rozpowiadając to w mieście i po wsiach, zbiegli się więc ludzie, by zobaczyć, co się naprawdę stało.",
      "Podchodzą do Jezusa i widzą opętanego, tego, który miał w sobie Legion, jak siedzi ubrany i przy zdrowych zmysłach. I przelękli się.",
      "Świadkowie opowiedzieli im, co się przydarzyło opętanemu, i o świniach.",
      "Wówczas zaczęli Go błagać, by odszedł z tych okolic.",
      "A kiedy wsiadł do łodzi, prosi Go ten, który był opętany, aby mógł z Nim zostać.",
      "Nie pozwolił mu jednak i odsyła go: – Wracaj do domu, do swoich, i rozgłaszaj im, jak wielkie rzeczy uczynił ci Pan, jak ci okazał miłosierdzie.",
      "Odszedł więc i zaczął po całym Dekapolu głosić wieść o tym, co Jezus dla niego zrobił, a wszyscy dziwili się bardzo.",
      "Gdy Jezus przeprawił się z powrotem łodzią, zebrał się przy Nim wielki tłum, więc zatrzymał się nad jeziorem.",
      "Wtem przychodzi jeden z przełożonych synagogi, imieniem Jair, i na Jego widok pada Mu do nóg",
      "i prosi gorąco: – Córeczka moja kona, przyjdź, połóż na nią ręce, ratuj jej życie!",
      "Poszedł więc z nim. Towarzyszył Mu wielki tłum, który na Niego zewsząd napierał.",
      "A była tam pewna kobieta, która od dwunastu lat miała krwotoki",
      "i wiele się nacierpiała, lecząc się u różnych lekarzy, i wydała na nich całe swoje mienie bez żadnego pożytku, wręcz ze szkodą dla zdrowia.",
      "Ona to, usłyszawszy o Jezusie, zbliżyła się do Niego w tłumie i z tyłu dotknęła Jego szaty.",
      "Myślała sobie bowiem: „Jeśli tylko zdołam dotknąć Jego płaszcza, wyzdrowieję”.",
      "I natychmiast ustała przyczyna jej krwawienia: odczuła, że została uzdrowiona.",
      "W tej samej chwili poczuł Jezus, że wyszła z Niego moc, odwrócił się do tłumu, pytając: – Kto dotknął mego płaszcza?",
      "Tłumaczyli Mu uczniowie Jego: – Widzisz, jak tłum Cię popycha, i pytasz: kto mnie dotknął?",
      "Ale On rozglądał się wokół, szukając tej, która to uczyniła.",
      "Kobieta, strwożona i drżąca, wiedząc, co się z nią stało, podeszła, padła przed Nim i wyznała całą prawdę.",
      "A Jezus rzekł do niej: – Córko, twoja wiara cię uratowała. Idź w pokoju i bądź wolna od twego cierpienia.",
      "Kiedy jeszcze z nią rozmawiał, przybiegają do starszego synagogi jego ludzie z wiadomością: – Córka twoja umarła. Na cóż jeszcze trudzisz Nauczyciela?",
      "A Jezus, posłyszawszy te słowa, zwraca się do starszego synagogi: – Nie bój się, zawierz tylko.",
      "I nikomu nie pozwolił pójść ze sobą, tylko Piotrowi, Jakubowi i Janowi, bratu Jakuba.",
      "Przychodzą pod dom starszego. Jezus spostrzega zamieszanie, słyszy płacze i głośne zawodzenia. Wszedłszy do środka, woła:",
      "– Czemu robicie zamieszanie i płaczecie? Dziecko nie umarło, lecz śpi.",
      "Wyśmiewali się z Niego. A On, wyrzuciwszy wszystkich, zabiera ze sobą ojca dziecka, matkę oraz swoich towarzyszy i wchodzi tam, gdzie leżało dziecko.",
      "I ująwszy dziecko za rękę, mówi: „Talita kum”, co znaczy: Córeczko, mówię ci, wstań.",
      "I natychmiast dziewczynka wstała i chodziła, miała już bowiem dwanaście lat. Osłupienie ich nie miało granic.",
      "Stanowczo im nakazał, żeby nikt się o tym nie dowiedział. Polecił też, by jej dano jeść."
    ],
    [
      "Opuściwszy te strony, udał się do swej ojczyzny. Uczniowie szli za Nim.",
      "Z nastaniem szabatu zaczął nauczać w synagodze. Wielu, słysząc Go, osłupiało i pytali: – Skąd Mu się to wzięło? Cóż to za mądrość została Mu dana? Cóż to za moc w czynach Jego rąk?",
      "Czyż to nie ten cieśla, syn Marii, a brat Jakuba, Józefa, Judy i Szymona? Przecież i Jego siostry mieszkają u nas. I stał się dla nich kamieniem obrazy.",
      "Wtedy powiedział im Jezus: – Nigdzie prorok nie doznaje wzgardy, tylko w swojej ojczyźnie, wśród swoich krewnych i w swoim domu.",
      "Nie mógł wcale okazać swej mocy; jedynie na kilku chorych położył ręce, uzdrawiając ich.",
      "I zaskoczony był ich niewiarą. Chodził dalej po okolicy, nauczając.",
      "Przywołał do siebie Dwunastu i zaczął rozsyłać ich parami. Dał im władzę nad duchami nieczystymi",
      "i polecił, by niczego nie brali na drogę prócz laski; chleba ani torby, ani grosza w trzos.",
      "– Włóżcie sandały, lecz nie wdziewajcie dwóch szat.",
      "Powiedział też: – Pozostańcie w domu, do którego wejdziecie, aż opuścicie tę miejscowość.",
      "Jeśli gdzieś was nie przyjmą i nie będą was słuchać, to odchodząc stamtąd, strząśnijcie pył ze stóp na świadectwo przeciw nim.",
      "Oni zatem rozeszli się, wzywając do nawrócenia.",
      "Wypędzali też wiele demonów oraz wielu chorych namaszczali olejem i uzdrawiali.",
      "Usłyszał też o Nim król Herod, imię Jego bowiem stało się już sławne. Mówiono, że to Jan Chrzciciel zmartwychwstał i stąd te moce w Nim.",
      "A inni twierdzili, że to Eliasz, jeszcze inni, że jeden z dawnych proroków.",
      "Słysząc to, Herod rzekł: – To Jan, którego kazałem ściąć, zmartwychwstał.",
      "Ów bowiem Herod kazał Jana aresztować i więzić w kajdanach. Stało się to z powodu Herodiady, żony Filipa, brata Heroda, którą ten poślubił.",
      "Jan mówił Herodowi: – Nie godzi ci się mieć żony brata twego.",
      "A Herodiada znienawidziła Jana i chciała go zabić. Nie mogła jednak.",
      "Herod bowiem bał się Jana, wiedząc, że jest to człowiek sprawiedliwy i święty, i chronił go. Słuchając go, bywał w rozterce, niemniej chętnie go słuchał.",
      "Nadarzyła się jednak okazja. W swoje urodziny Herod wyprawił ucztę dla możnowładców, wyższych wojskowych i znakomitszych obywateli galilejskich.",
      "Otóż córka owej Herodiady oczarowała swoim tańcem Heroda i współbiesiadników. Wtedy król rzekł dziewczynie: – Proś mnie, o co chcesz, a dam ci.",
      "Wręcz jej przysiągł: – Dam ci wszystko, o co poprosisz, choćby to była połowa mego królestwa.",
      "Poszła zapytać matkę: – O co poprosić? A ona rzekła: – O głowę Jana Chrzciciela.",
      "I dziewczyna zaraz przybiegła do króla z żądaniem: – Chcę, żebyś mi natychmiast podał na tacy głowę Jana Chrzciciela.",
      "Król zasmucił się bardzo, ale ze względu na przysięgę złożoną wobec gości nie chciał odmówić.",
      "Zaraz więc posłał kata po głowę Jana. Ten poszedł, ściął go w więzieniu,",
      "przyniósł jego głowę na tacy i podał dziewczynie, a ona dała ją swej matce.",
      "Dowiedziawszy się o tym, uczniowie Jana przyszli, zabrali jego ciało i złożyli je do grobu.",
      "Apostołowie zeszli się do Jezusa i zdali sprawę z wszystkiego, co czynili i czego nauczali.",
      "A On rzekł im: – Idźcie sami na miejsce odludne i odpocznijcie trochę. Tak wielu bowiem przychodziło i odchodziło, że nie mieli czasu nawet na posiłek.",
      "Odpłynęli więc sami łodzią na pustkowie.",
      "Gdy jednak ludzie ich zobaczyli, jak odpływają, a wielu ich rozpoznało, zbiegli się tam zaraz ze wszystkich miast, a nawet ich uprzedzili.",
      "Gdy [Jezus] wychodził z łodzi, ujrzał wielki tłum i ogarnęła Go głęboka litość, albowiem byli jak owce niemające pasterza. I zaczął ich długo nauczać.",
      "A gdy nastała późna pora, podeszli do Niego uczniowie, mówiąc: – Miejsce jest odludne i godzina późna.",
      "Rozpuść ich! Niech idą do okolicznych zagród i wsi, aby kupić sobie coś do jedzenia.",
      "On, odpowiadając, rzekł im: – Wy sami dajcie im jeść. Na co oni: – Mamy pójść kupić chleba za dwieście denarów i dać im jeść?",
      "Mówi im: – Ile chleba macie? Idźcie zobaczyć. Sprawdziwszy, mówią: – Pięć i dwie ryby.",
      "Kazał im, aby wszyscy usiedli grupami na zielonej trawie.",
      "I spoczęli gromadami po stu i po pięćdziesięciu.",
      "A wziąwszy pięć chlebów i dwie ryby, podniósł wzrok ku niebu, błogosławił, łamał chleby i dawał uczniom, aby kładli przed ludźmi; tak że dwie ryby rozdzielił między wszystkich.",
      "Jedli wszyscy i nasycili się.",
      "I zebrali jeszcze dwanaście pełnych koszy resztek chlebów i ryb.",
      "A tych, którzy jedli chleby, było pięć tysięcy mężczyzn.",
      "Natychmiast też ponaglił uczniów, aby wsiedli do łodzi i popłynęli przed Nim na drugi brzeg, ku Betsaidzie, zanim odprawi ludzi.",
      "Gdy pożegnał się z nimi, poszedł na górę, by się pomodlić.",
      "Wieczór nastał, łódź była na środku jeziora, a On [został] sam na brzegu.",
      "Widząc ich utrudzonych wiosłowaniem, bo wiatr był im przeciwny, około czwartej straży nocnej przychodzi do nich, idąc po morzu. Chciał przejść obok nich,",
      "oni zaś, widząc Go kroczącego po morzu, sądzili, że to widmo, i krzyczeli;",
      "wszyscy bowiem, zobaczywszy Go, przerazili się. Ale On natychmiast zwrócił się do nich i powiada: – Bądźcie mężni, to JA JESTEM, nie bójcie się!",
      "I wstąpił do nich do łodzi, a wiatr ustał. I wychodzili z siebie ze zdumienia.",
      "Nie pojmowali bowiem tego, co się stało z chlebami, gdyż serce ich było zatwardziałe.",
      "Przybiwszy do brzegu, przybyli do Genezaret i zarzucili kotwicę.",
      "Poznano Go, jak tylko wyszli z łodzi.",
      "Ludzie obiegali całą okolicę i przynosili chorych tam, gdzie słyszeli, że jest.",
      "We wszystkich wsiach, miastach i zagrodach, na miejscach publicznych kładli chorych i nieustannie przywoływali Go, aby dotknąć się choć kraju Jego szaty. A wszyscy, którzy Go dotknęli, byli uzdrowieni."
    ],
    [
      "Zebrali się wokół Niego faryzeusze i niektórzy znawcy Pism przybyli z Jerozolimy.",
      "A widząc niektórych uczniów Jego, jak jedzą chleb rękami skalanymi, to znaczy nieobmytymi",
      "– faryzeusze i wszyscy Żydzi trzymający się tradycji starszych nie zaczną jeść, dopóki nie umyją rąk choćby garścią wody;",
      "nie jedzą też, gdy wrócą z rynku, dopóki się nie obmyją; jest też wiele innych przepisów, których mają przestrzegać, jak obmywanie kielichów, dzbanów, naczyń miedzianych [i ław]",
      "– zatem pytają Go faryzeusze i znawcy Pism: – Dlaczego twoi uczniowie nie postępują zgodnie z tradycją starszych i skalanymi rękami jedzą chleb?",
      "Odparł im: – Pięknie prorokował Izajasz o was, obłudnikach, gdy pisał: Ten lud czci mnie ustami, lecz serce jego daleko ode mnie.",
      "Ale na próżno oddaje mi cześć, podając nauki pochodzące od ludzi.",
      "Porzuciwszy Boże przykazanie, trzymacie się ludzkiej tradycji.",
      "I mówił dalej: – Pięknie usuwacie Boże przykazanie, aby ostała się wasza tradycja.",
      "Tak więc Mojżesz powiedział: – Czcij ojca twego i matkę twoją oraz: Niech śmiercią zginie, kto złorzeczy ojcu lub matce.",
      "A wy mówicie: jeśli powie człowiek ojcu lub matce „Korban”, co oznacza: na rzecz świątyni ofiarowuję to, co należy się tobie ode mnie",
      "– to pozwalacie mu nic nie czynić na rzecz ojca lub matki.",
      "I tak Słowo Boże zamieniacie na własną tradycję, którą dalej przekazujecie. Wiele też podobnych rzeczy czynicie.",
      "I przywoławszy znowu tłum, mówił im: – Słuchajcie mnie wszyscy i zrozumcie.",
      "Nie ma nic na zewnątrz człowieka, co by wchodząc weń, mogło go skalać, natomiast kala to, co z człowieka wychodzi.",
      "[Kto ma uszy do słuchania, niechaj słucha!]",
      "Gdy wstąpił do domu, opuszczając tłum, zapytali Go uczniowie o to porównanie.",
      "Odpowiedział im: – To i wy jesteście niepojętni? Czy nie widzicie, że nic, co z zewnątrz wchodzi w człowieka, nie może go skalać?",
      "Bo dostaje się nie do jego serca, ale do żołądka i jest wydalane. Czyste jest więc każde jedzenie.",
      "Mówił też, że człowieka kala to, co z niego wychodzi.",
      "Z wnętrza bowiem, z serca ludzkiego wychodzą: złe myśli, nierząd, kradzieże, morderstwa,",
      "cudzołóstwa, chciwość, złośliwość, przewrotność, wyuzdanie, zawiść, oszczerstwa, pycha, bezmyślność.",
      "Całe to zło z wnętrza wychodzi i kala człowieka.",
      "Powstawszy, wyruszył stamtąd w okolice Tyru. Wstąpił do pewnego domu, nie chcąc być rozpoznany, ale nie mógł się ukryć.",
      "Natychmiast usłyszała o Nim kobieta, której córeczka miała ducha nieczystego. Przyszedłszy, padła do nóg Jego,",
      "a była to Greczynka, rodem z Syrofenicji, i prosiła, żeby z jej córki wyrzucił demona.",
      "Odrzekł jej: – Daj najpierw najeść się dzieciom, bo nie należy zabierać chleba dzieciom i rzucać szczeniętom.",
      "A ona na to: – Panie, ale i szczenięta zjadają pod stołem okruchy upuszczone przez dzieci.",
      "Na co On rzekł: – Ponieważ tak powiedziałaś, idź, demon wyszedł z twej córki.",
      "Powróciwszy do domu, znalazła dziecko leżące na łóżku: demon je opuścił.",
      "I znowu, wyszedłszy z okolic Tyru, przyszedł przez Sydon nad Morze Galilejskie, środkiem Dekapolu.",
      "I przyprowadzają do Niego człowieka głuchego i jąkającego się, prosząc, aby położył nań rękę.",
      "I wyprowadziwszy go z tłumu, na osobności włożył mu do uszu palce i śliną dotknął jego języka.",
      "Wejrzawszy ku niebu, westchnął ciężko i mówi mu: – „Effata”, co znaczy: Otwórz się!",
      "I [natychmiast] otworzył mu się słuch i zostały zerwane pęta języka, i mówił poprawnie.",
      "I zakazał im komukolwiek o tym mówić. Ale im bardziej zakazywał, tym więcej i szerzej to rozpowiadali.",
      "Zdumiewali się niesłychanie, wołając: – Wszystko, co uczynił, jest dobre. Sprawia, że głusi słyszą, a niemi mówią!"
    ],
    [
      "Wówczas, gdy znów był wielki tłum i nie mieli co jeść, przywoławszy uczniów, mówi im:",
      "– Jakże żal mi tych ludzi, bo już trzy dni są przy mnie i nie mają co jeść.",
      "A jeżeli ich puszczę głodnych do domu, zasłabną w drodze, bo niektórzy z nich przyszli z daleka.",
      "Uczniowie odpowiedzieli: – Skąd może ktoś tu na pustkowiu wziąć chleb, by ich nakarmić?",
      "I pytał ich: – Ile macie chlebów? Odrzekli: – Siedem.",
      "I każe tłumowi usiąść na ziemi. A kiedy wziął siedem chlebów, dzięki złożywszy, połamał chleb i dawał uczniom, aby rozdawali tłumowi. I rozdali.",
      "Mieli też trochę rybek; pobłogosławiwszy, polecił je także rozdać.",
      "I jedli, i zostali nasyceni, i zebrali aż siedem koszy jedzenia, które pozostało!",
      "A ludzi było około czterech tysięcy. I rozpuścił ich.",
      "I natychmiast wsiadłszy z uczniami do łodzi, przybył w okolice Dalmanuty.",
      "Nadeszli faryzeusze i zaczęli z Nim dyskutować, domagając się od Niego znaku z nieba.",
      "Ciężko westchnąwszy w duchu, mówi: – Czemu ten ród znaku szuka? Amen, powiadam wam, nie będzie znak dany temu rodowi!",
      "Opuścił ich, wsiadł do łodzi i przeprawił się na drugi brzeg.",
      "Zapomnieli zabrać chleba, mieli w łodzi ze sobą tylko jeden bochenek.",
      "I nakazywał im: – Miejcie oczy otwarte, strzeżcie się kwasu faryzeuszy i kwasu Heroda.",
      "Wymawiali sobie nawzajem, że nie mają chleba.",
      "Wiedząc o tym, Jezus mówi im: – Czemu wymawiacie sobie, że nie macie chleba? Jeszcze nie spostrzegacie ani nie pojmujecie i skamieniały serca wasze?",
      "Oczy mając – nie widzicie, uszy mając – nie słyszycie?",
      "Gdy połamałem pięć chlebów dla pięciu tysięcy, to ile pełnych koszy resztek zebraliście? Odpowiadają Mu: – Dwanaście.",
      "– A gdy siedem – dla czterech tysięcy, ileście zebrali koszyków pełnych resztek? Odpowiadają: – Siedem.",
      "I powiedział im: – Ciągle jeszcze nie pojmujecie?",
      "Przychodzą do Betsaidy. Przyprowadzają niewidomego i proszą, aby go dotknął.",
      "Wziąwszy niewidomego za rękę, wyprowadził go poza wieś. Dotknął śliną jego oczu, położył nań ręce i zapytał: – Widzisz coś?",
      "A on spojrzawszy, powiedział: – Dostrzegam ludzi…; jakby drzewa chodzące widzę.",
      "Potem znowu położył ręce na jego oczach. I wtedy przejrzał całkowicie, odzyskał wzrok i widział już wszystko wyraźnie.",
      "Odesłał go do domu ze słowami: – Żebyś do wsi nawet nie wstępował!",
      "I poszedł Jezus z uczniami do wsi pod Cezareę Filipową. Po drodze pytał uczniów swoich: – Za kogo biorą mnie ludzie?",
      "Oni odpowiedzieli Mu: – Za Jana Chrzciciela, inni za Eliasza, a jeszcze inni za jednego z proroków.",
      "Wtedy zapytał ich: – Dla was kim jestem? Odpowiedział Mu Piotr: – Ty jesteś Chrystus.",
      "Lecz zakazał im komukolwiek o Nim mówić.",
      "Począł ich nauczać, że trzeba, aby Syn Człowieczy cierpiał wiele i został odrzucony przez starszych, arcykapłanów i znawców Pism oraz zabity, i aby po trzech dniach zmartwychwstał.",
      "Mówił o tym otwarcie. A Piotr, wziąwszy Go na bok, zaczął Go przywoływać do porządku.",
      "A On, odwróciwszy się, spojrzał na uczniów i przywołał do porządku Piotra, mówiąc: – Idź precz, szatanie! Albowiem nie myślisz o tym, co Boże, ale co ludzkie.",
      "Przywoławszy tłum oraz uczniów, rzekł do nich: – Jeśli ktoś chce iść za mną, niech się wyrzeknie siebie samego, weźmie krzyż swój i pójdzie za mną.",
      "Kto bowiem chce uratować swoje życie, straci je, a kto straci życie swoje dla mnie i dla Ewangelii, ten je uratuje.",
      "Bo cóż to da człowiekowi, że zdobędzie świat cały, jeśli zmarnuje swoje życie?",
      "Jakiegoż bowiem okupu nie dałby człowiek za swoje życie?",
      "Kto by się wstydził mnie i słów moich przed tym rodem nierządnym i grzesznym, tego również Syn Człowieczy będzie się wstydził, kiedy przyjdzie w chwale swego Ojca z aniołami świętymi."
    ],
    [
      "Powiedział im także: – Amen, powiadam wam, że niektórzy ze stojących tutaj nie zakosztują śmierci, dopóki nie ujrzą Królestwa Bożego, które przyszło w mocy.",
      "I po sześciu dniach Jezus bierze ze sobą Piotra, Jakuba i Jana i wprowadza tylko ich samych na górę wysoką. I został wobec nich przemieniony.",
      "Szaty Jego zajaśniały bielą tak czystą, jakiej żaden farbiarz na ziemi nie zdoła uzyskać.",
      "I ukazali się im Eliasz z Mojżeszem, rozmawiający z Jezusem.",
      "I odezwał się Piotr do Jezusa: – Rabbi, dobrze nam tutaj. Moglibyśmy postawić trzy szałasy: Tobie jeden, Mojżeszowi jeden i Eliaszowi jeden.",
      "Nie wiedział bowiem, co powiedzieć, tak wielki strach ich ogarnął.",
      "I zstąpił obłok osłaniający ich, i głos się rozległ z obłoku: – Oto Syn mój umiłowany, słuchajcie Go.",
      "Nagle rozejrzeli się wokoło i nie widzieli już nikogo: tylko Jezus był z nimi.",
      "A gdy zstępowali z góry, nakazał im, by nikomu nie mówili o tym, co widzieli, aż Syn Człowieczy zmartwychwstanie.",
      "Podchwycili to słowo, dyskutując między sobą, co to znaczy „zmartwychwstać”.",
      "A do Niego zwrócili się z zapytaniem: – Dlaczego znawcy Pism twierdzą, że najpierw musi przyjść Eliasz?",
      "Rzekł im: – Tak, najpierw musi przyjść Eliasz, aby wszystko naprawić. Ale dlaczego napisano o Synu Człowieczym, że bardzo wiele wycierpi i zostanie wzgardzony?",
      "Otóż ja wam powiadam, że Eliasz już przyszedł i postąpili z nim według swej woli, tak jak o nim przepowiedziano.",
      "Wracając do pozostałych uczniów, ujrzeli wokół tłum wielki oraz znawców Pism dyskutujących z nimi.",
      "Wnet cały tłum, zobaczywszy Go, osłupiał ze zdziwienia, po czym przybiegł, by Go powitać.",
      "A On ich zapytał: – O czym z nimi dyskutujecie?",
      "Odpowiedział Mu ktoś z tłumu: – Mistrzu, przyprowadziłem Ci mego syna, który ma ducha-niemowę.",
      "Gdzie go dopadnie, rzuca nim, a on pieni się ze złości, zgrzyta zębami i drętwieje. Prosiłem Twoich uczniów, żeby tego ducha wypędzili, ale nie umieli.",
      "Odpowiadając, rzekł im: – Rodzie bez wiary, jak długo jeszcze będę z wami? Jak długo jeszcze z wami wytrzymam? Przynieście go do mnie.",
      "I przyprowadzili go do Niego. Na Jego widok duch natychmiast zaczął nim rzucać, a on, padłszy na ziemię, tarzał się z pianą na ustach.",
      "I dopytywał się ojca: – Od dawna mu się to przydarza? Ten zaś rzekł: – Od dziecka,",
      "często, i w ogień go rzucał, i w wodę – żeby go zgubić. Ale jeśli coś możesz, pomóż nam, zlituj się!",
      "A Jezus do niego: – Jeśli możesz? Wszystko jest możliwe dla tego, kto wierzy.",
      "Ojciec chłopca natychmiast krzyknął: – Wierzę, wspomóż mnie w mojej niewierze.",
      "Gdy Jezus zobaczył, że tłum rośnie, zgromił ducha nieczystego słowami: – Ty, duchu niemy i głuchy, rozkazuję ci: wynoś się i nie wracaj więcej.",
      "Wrzeszcząc i gwałtownie rzucając nim, uciekł. A chłopiec leżał jak martwy, tak że wielu mówiło, iż umarł.",
      "A Jezus, wziąwszy go za rękę, postawił na nogi. Chłopiec stanął.",
      "A kiedy wszedł do domu, uczniowie zapytali Go na osobności: – Dlaczego myśmy nie zdołali go wyrzucić?",
      "Odrzekł im: – Ten rodzaj nie może wyjść inaczej, jak tylko przez modlitwę.",
      "Odszedłszy stamtąd, wędrowali przez Galileę, a nie chciał, aby ktoś o tym wiedział.",
      "Nauczał bowiem swych uczniów. Mówił im, że Syn Człowieczy zostanie wydany w ręce ludzi i zabiją go. Zabity – po trzech dniach zmartwychwstanie.",
      "Lecz oni nie rozumieli tej mowy, a bali się Go pytać.",
      "Przybyli do Kafarnaum. Gdy znalazł się w domu, zapytał ich: – O czym to rozmawialiście w drodze?",
      "A oni milczeli, bo w drodze dyskutowali, kto z nich jest najważniejszy.",
      "Usiadłszy, wezwał Dwunastu i rzecze im: – Jeśli ktoś chce być pierwszy, niech się stanie ostatni ze wszystkich i sługą wszystkich!",
      "Wziąwszy dziecko, postawił je pośrodku nich, przytulił i powiedział im:",
      "– Kto by przyjął jedno z tych dzieci w imię moje, mnie przyjmie. A kto mnie przyjmie, nie mnie przyjmie, lecz Tego, który mnie posłał.",
      "Odezwał się Jan: – Mistrzu, widzieliśmy kogoś, kto wyrzucał demony w imię Twoje, a nie chodzi z nami; staraliśmy się mu przeszkodzić, bo z nami nie chodzi.",
      "Odrzekł Jezus: – Nie przeszkadzajcie mu, nie ma bowiem nikogo, kto by dokonywał potężnego dzieła w imię moje i mógł potem mnie zniesławiać.",
      "Albowiem kto nie jest przeciwko nam, jest za nami.",
      "Ktokolwiek poda wam kubek wody dlatego, że jesteście Chrystusowi, amen, powiadam wam: zapłata go nie minie.",
      "A temu, kto by przyczynił się do upadku jednego z tych prostych ludzi, którzy mi uwierzyli, o wiele lepiej byłoby dla niego, żeby mu przyczepić do szyi kamień młyński obracany przez osła i wrzucić do morza.",
      "[]",
      "Jeśli twoja ręka jest ci przyczyną upadku, utnij ją. Lepiej ci wejść do życia kaleką niż dwie ręce mając, odejść do Gehenny, w ogień niegasnący.",
      "[]",
      "Jeśli noga twoja jest ci przyczyną upadku, utnij ją. Lepiej ci wejść do życia kulawym niż dwie nogi mając, być wrzuconym do Gehenny.",
      "Jeśli oko twoje jest ci przyczyną upadku, wyłup je. Lepiej ci wejść do Królestwa Bożego jednookim, niż oboje oczu mając, być wrzuconym do Gehenny,",
      "gdzie robak toczyć nie przestaje i ogień nigdy nie gaśnie.",
      "Albowiem każdy będzie ogniem posolony.",
      "Dobra jest sól, ale jeśli przestanie być słona, czym przywrócić jej smak? Miejcie sól w sobie, a pokój niech będzie między wami."
    ],
    [
      "Wyruszywszy stamtąd, udaje się do krainy judzkiej i za Jordan. I znowu gromadzą się przy Nim tłumy, a On znowu nauczał je wedle swego zwyczaju.",
      "Przyszli też faryzeusze i pytali Go: – Czy wolno mężowi odesłać żonę? Był to podstęp.",
      "On odpowiedział w ten sposób: – Co wam nakazał Mojżesz?",
      "Odrzekli: – Mojżesz pozwolił odesłać żonę, wydając świadectwo rozwodu.",
      "Odparł Jezus: – Dla twardości waszych serc dał wam takie prawo.",
      "Ale od początku stworzenia [Bóg] mężczyzną i kobietą uczynił ich;",
      "dlatego opuści mężczyzna ojca swego i matkę swoją i przyłączy się do żony swojej,",
      "i staną się ci dwoje jednym ciałem. I tak już nie są dwoje, lecz jedno.",
      "Co więc Bóg złączył, niech człowiek nie rozłącza.",
      "W domu pytali Go o to znowu uczniowie,",
      "a On im rzekł: – Kto porzuci żonę swoją i żeni się z inną, cudzołoży względem niej.",
      "I jeśli ona, porzuciwszy swego męża, wychodzi za innego, cudzołoży.",
      "Przynosili do Niego dzieci, aby je dotknął, uczniowie zaś odpędzali je.",
      "Co widząc, Jezus oburzył się i powiedział: – Dopuśćcie do mnie dzieci, nie przeszkadzajcie im, takich bowiem jest Królestwo Boże.",
      "Amen, powiadam wam: Kto nie przyjmie Królestwa Bożego po dziecięcemu, ten do niego nie wejdzie.",
      "Po czym przytulał je i błogosławił, kładąc na nie ręce.",
      "Gdy ruszał w dalszą drogę, przybiegł ktoś i padłszy przed Nim na kolana, pytał: – O dobry Nauczycielu, cóż mam czynić, aby odziedziczyć życie wieczne?",
      "Jezus mu powiedział: – Czemu zwiesz mnie dobrym? Dobry jest tylko Bóg.",
      "Znasz przykazania: Nie zabijaj, nie cudzołóż, nie kradnij, nie zeznawaj fałszywie, nie oszukuj, czcij ojca swego i matkę?",
      "Odrzekł mu: – Mistrzu! Przestrzegałem tego wszystkiego od młodości!",
      "A Jezus, spojrzawszy na niego z miłością, rzekł mu: – Jednego ci brak: idź, sprzedaj, co masz, i rozdaj ubogim, a będziesz miał skarb w niebie. Potem wróć i pójdź za mną.",
      "A on, słysząc te słowa, zasępił się i odszedł smutny, bo wiele posiadał.",
      "Spojrzawszy po swoich uczniach, Jezus rzecze: – O, jak trudno bogaczom wejść do Królestwa Bożego!",
      "Słowa te wprawiły uczniów w ogromne zdumienie, a Jezus powtórzył: – Dzieci, jakże trudno jest wejść do Królestwa Bożego!",
      "Łatwiej wielbłądowi przejść przez ucho igielne, aniżeli bogatemu wejść do Królestwa Bożego.",
      "Oni zdumiewali się jeszcze bardziej, mówiąc między sobą: – Któż więc może być zbawiony?",
      "Jezus, spojrzawszy na nich, mówi: – U ludzi to niemożliwe, lecz nie u Boga, u Boga bowiem wszystko jest możliwe.",
      "Wtedy odezwał się Piotr: – Oto my porzuciliśmy wszystko i poszliśmy za Tobą.",
      "Odparł Jezus: – Amen, powiadam wam: każdy, kto porzuci dom albo braci, albo siostry, albo ojca, albo matkę, albo dzieci, albo pola dla mnie i dla Dobrej Nowiny,",
      "już teraz w czasie obecnym, wśród prześladowań, stokroć więcej otrzyma domów i braci, i sióstr, i matek, i dzieci, i pól, a w czasie przyszłym – życie wieczne.",
      "A wielu pierwszych będzie ostatnimi, a ostatnich – pierwszymi.",
      "Byli w drodze, idąc do Jerozolimy. Jezus szedł przed nimi, a oni dziwili się i szli za Nim pełni lęku. Wziąwszy znów Dwunastu, zaczął im mówić o tym, co Go czeka:",
      "– Wstępujemy ku Jerozolimie, gdzie Syn Człowieczy zostanie wydany arcykapłanom i znawcom Pism, którzy skażą Go na śmierć i wydadzą poganom.",
      "Wyszydzą Go i oplują, i ubiczują, i zabiją, a po trzech dniach zmartwychwstanie.",
      "Jakub i Jan, synowie Zebedeusza, podchodzą do Niego z taką sprawą: – Nauczycielu, chcemy, żebyś dla nas coś zrobił.",
      "On na to: – A cóż mam dla was zrobić?",
      "Odpowiedzieli: – Daj, abyśmy zasiedli w Twojej chwale, jeden po prawicy, drugi po lewicy.",
      "Jezus powiedział: – Sami nie wiecie, o co prosicie. Czy potraficie pić z kielicha, z którego ja piję? Albo przejść chrzest, przez który ja przechodzę?",
      "A oni powiedzieli: – Potrafimy! A Jezus im rzekł: – Z kielicha, który ja piję, będziecie pili i przejdziecie chrzest, przez który ja przechodzę.",
      "Jednak czy zasiądziecie po mojej prawicy albo lewicy, nie do mnie należy, lecz do Tego, który te miejsca zgotował.",
      "Usłyszawszy to, dziesięciu rozgniewało się na Jakuba i Jana.",
      "A Jezus przywołał ich i rzecze: – Wiecie, że ci, co się mają za władców narodów, gnębią je, a ich przywódcy stosują przemoc.",
      "Wśród was niech będzie inaczej! Kto z was chciałby być największy, niech będzie sługą!",
      "A kto z was chciałby być pierwszym, niech będzie niewolnikiem wszystkich.",
      "Bo i Syn Człowieczy nie przyszedł, aby Mu usługiwano, ale aby służyć i życie swoje oddać jako okup za wielu.",
      "I przybywają do Jerycha. A gdy wychodził z Jerycha wraz z uczniami i wielkim tłumem, syn Tymeusza, Bartymeusz, niewidomy żebrak, siedział przy drodze.",
      "Gdy usłyszał, że to Jezus Nazarejczyk, zaczął krzyczeć: – Synu Dawidowy, Jezusie, zlituj się nade mną!",
      "Wielu uciszało go, lecz on tym głośniej wołał: – Synu Dawidowy, zlituj się nade mną!",
      "Jezus przystanął i rzekł: – Zawołajcie go. I wołają niewidomego: – Odwagi! Wstawaj, wzywa cię!",
      "Zrzuciwszy płaszcz, zerwał się z miejsca i przybiegł do Jezusa.",
      "A Jezus do niego: – Co mogę dla ciebie zrobić? Zawołał niewidomy: – Rabbuni, chciałbym znowu widzieć!",
      "Powiedział mu Jezus: – Idź, twoja wiara cię uratowała. I natychmiast odzyskał wzrok, i szedł drogą za Nim."
    ],
    [
      "Zbliżają się do Jerozolimy, przez Betfage i Betanię u stóp Góry Oliwnej. I posyła dwóch swoich uczniów",
      "z poleceniem: – Idźcie do wsi leżącej przed wami. Zaraz po wejściu do niej znajdziecie uwiązanego osiołka, którego człowiek jeszcze nie dosiadł. Odwiążcie go i przyprowadźcie.",
      "Jeśli ktoś was zapyta: „Co wy tu robicie?”, odpowiedzcie: „Pan go potrzebuje, ale zaraz odeśle z powrotem”.",
      "Poszli, znaleźli osiołka uwiązanego u bramy, na zewnątrz, przy drodze, i odwiązali go.",
      "A obecni tam ludzie pytali ich: – Kto wam pozwolił odwiązywać tego osła?",
      "Wtedy powiedzieli, co im Jezus kazał, i tamci ustąpili.",
      "Przyprowadzają osiołka do Jezusa i okrywają go swymi płaszczami, a Jezus wsiada na niego.",
      "Wielu rozpostarło na drodze swoje szaty, a inni zieleń z pól.",
      "Wszyscy idący przed Nim i za Nim wołali: Hosanna! Błogosławiony, który przybywa w imię Pańskie!",
      "Błogosławione jest nadchodzące Królestwo ojca naszego Dawida! Hosanna na wysokościach!",
      "Wjechał do Jerozolimy i wszedł do świątyni. Obejrzawszy tam wszystko, udał się wraz z Dwunastoma do Betanii, bo było już późno.",
      "A gdy nazajutrz wracali z Betanii, poczuł głód.",
      "Widząc z daleka drzewo figowe okryte liśćmi, podszedł sprawdzić, czy na nim czegoś nie znajdzie. Nie znalazł jednak nic prócz liści, bo nie była to pora na figi.",
      "I powiedział do drzewa: – Niech nikt już nigdy nie je z ciebie owoców! Słyszeli to uczniowie.",
      "Przychodzą do Jerozolimy. Wszedłszy na teren świątyni, zaczął wyrzucać sprzedawców świątynnych oraz kupujących. Powywracał stoły wymieniających pieniądze i ławy sprzedających gołębie.",
      "Nie dozwalał też przenosić przez teren świątyni żadnych sprzętów.",
      "Nauczał słowami: – Czyż nie napisano: Mój dom będzie nazwany domem modlitwy dla wszystkich narodów? A wyście zrobili z niego jaskinię zbójców.",
      "Arcykapłani i znawcy Pism usłyszeli o tym i szukali sposobu, jak Go zgładzić. Bali się Go, bo cały lud entuzjazmował się Jego nauką.",
      "Oni zaś każdego wieczoru wychodzili poza miasto.",
      "Przechodząc rano koło drzewa figowego, zobaczyli, że uschło od korzeni.",
      "Przypomniawszy sobie, Piotr rzekł do Jezusa: – Rabbi, spójrz, figa, którą przekląłeś, uschła.",
      "Jezus powiedział im: – Miejcie wiarę Bożą.",
      "Amen, powiadam wam: Gdyby ktoś tej oto górze powiedział: wznieś się i rzuć w jezioro, a nie zwątpił w sercu swoim, lecz wierzył, że spełnią się jego słowa – spełnią się rzeczywiście.",
      "I dlatego mówię wam: wierzcie, że otrzymacie wszystko, o co będziecie się modlili i prosili; spełni się to.",
      "[]",
      "A kiedy stoicie, modląc się, i macie coś przeciwko komuś, przebaczcie mu, aby i Ojciec wasz w niebie przebaczył wam przewinienia wasze.",
      "Przybywają znowu do Jerozolimy. I gdy przechadzał się po dziedzińcu świątyni, podchodzą do Niego arcykapłani, znawcy Pism i starsi,",
      "pytając Go: – Jakim prawem czynisz to wszystko? Kto cię do tego upoważnił?",
      "Odparł im Jezus: – Zapytam was o jedno; jeżeli mi odpowiecie, ja także powiem wam, jakim prawem to czynię.",
      "Chrzest Janowy pochodził z nieba czy od ludzi? Odpowiedzcie mi!",
      "Naradzali się: – Jeśli powiemy, że z nieba, zapyta, czemu nie uwierzyliście mu.",
      "Jeśli zaś powiemy, że od ludzi – bali się ludu, bo wszyscy mieli Jana za proroka.",
      "Odpowiedzieli więc Jezusowi: – Nie wiemy. A Jezus na to: – To i ja wam nie powiem, jakim prawem to czynię."
    ],
    [
      "Wówczas począł przemawiać do nich w przypowieściach: – Pewien człowiek zasadził winnicę. Ogrodził ją, wykopał tłocznię i postawił strażnicę. Oddał winnicę dzierżawcom i wyjechał z kraju.",
      "W umówionym czasie posłał do dzierżawców sługę, by odebrał od nich należną mu część zbiorów.",
      "Lecz oni, pochwyciwszy go, pobili i odesłali z pustymi rękami.",
      "Wtedy posłał do nich innego sługę; tego nawet po głowie bili i znieważyli. Jeszcze innego posłał: tego zabili.",
      "Posłał jeszcze wielu innych: jednych pobili, drugich pozabijali.",
      "Miał jeszcze innego: jedynego syna ukochanego. Posłał go do nich na końcu, myśląc sobie: syna mego uszanują.",
      "Dzierżawcy mówili między sobą: „Słuchajcie, to dziedzic, zabijmy go, a nam przypadnie dziedzictwo”.",
      "I pochwyciwszy go, zabili, a ciało jego wyrzucili poza winnicę.",
      "Cóż uczyni pan winnicy? Przyjdzie, wygubi dzierżawców, a winnicę przekaże innym.",
      "Czyż nie czytaliście w Piśmie: Kamień odrzucony przez budowniczych stał się kamieniem węgielnym.",
      "Pan to uczynił, cud to w naszych oczach!",
      "Próbowali Go aresztować, lecz bali się ludu. Dobrze bowiem zrozumieli, że  o nich to była przypowieść. Zostawili Go w spokoju i odeszli.",
      "Jednak nasłali na Niego kilku faryzeuszy i herodian, aby Go przychwycili na słowie.",
      "Przyszli więc i rzekli do Niego: – Mistrzu, wiemy, że jesteś uczciwy i nie wchodzisz w żadne układy, nie oglądasz się na nikogo, lecz prawdziwie nauczasz drogi Bożej. Godzi się płacić podatek cesarzowi czy też nie? Dawać go czy nie dawać?",
      "On, znając ich obłudę, odparł: – Dlaczego mnie kusicie? Przynieście mi denara, niech mu się przyjrzę.",
      "Podali Mu go. Pyta ich: – Czyja to podobizna i napis? Oni na to: – Cesarza.",
      "A Jezus: – To, co cesarskie, oddajcie cesarzowi, ale Bogu to, co Boże! I zadziwili się niezmiernie.",
      "Z kolei przychodzą do Niego saduceusze – ci, co twierdzą, że nie ma zmartwychwstania – i zadali Mu pytanie:",
      "– Nauczycielu, Mojżesz napisał nam, że jeśli ktoś umrze i pozostawi żonę, a nie zostawi potomstwa, niech jego brat poślubi wdowę i da życie potomstwu brata swego.",
      "Otóż było raz siedmiu braci. Pierwszy pojął żonę i umarł, nie zostawiwszy potomstwa.",
      "Drugi ją pojął i umarł, nie zostawiwszy potomstwa. Tak samo trzeci.",
      "Siedmiu nie zostawiło potomstwa. Jako ostatnia umarła wreszcie żona.",
      "Na końcu czasu, gdy powstaną do nowego życia, którego z nich będzie żoną? Przecież siedmiu było jej mężami.",
      "Odparł im Jezus: – Czyż nie dlatego błądzicie, że nie znacie ani Pism, ani mocy Bożej?",
      "Gdy bowiem powstaną z martwych, nie żenią się ani za mąż wychodzą, ale są jak aniołowie w niebie.",
      "Co zaś do zmartwychwstania umarłych, czyż nie czytacie w Księdze Mojżesza, co Bóg mu powiedział tam, gdzie mowa o krzaku ognistym: Jam Bóg Abrahama, Bóg Izaaka i Bóg Jakuba.",
      "Bóg nie jest Bogiem umarłych, ale żywych! O, jakże błądzicie!",
      "Podszedł do Niego także jeden ze znawców Pism, który przysłuchiwał się ich dyskusji. Widząc, że Jezus trafnie im odpowiedział, zapytał Go: – Jakie przykazanie jest najważniejsze?",
      "Jezus odpowiedział, że najważniejsze jest to: Słuchaj, Izraelu! Pan, nasz Bóg, Panem jest jedynym.",
      "I będziesz miłował Pana, twego Boga, z całego serca twego i z całej duszy twojej, i z całej myśli twojej, i z całej siły twojej.",
      "A następne jest takie: Będziesz miłował bliźniego twego jak siebie samego. Nie ma przykazania ważniejszego od tych.",
      "Powiedział Mu uczony: – Bardzo dobrze, Mistrzu, masz rację: Jeden jest, poza Nim nie ma innego!",
      "A miłować Go z całego serca i z całej myśli, i z całej siły oraz miłować bliźniego jak siebie samego – o wiele ważniejsze jest niż wszystkie całopalenia i inne ofiary.",
      "Jezus, widząc, że mądrze odpowiedział, rzekł mu: – Niedaleko jesteś od Królestwa Bożego. I nikt już więcej nie śmiał stawiać Mu pytań.",
      "I odpowiadając, Jezus mówił, nauczając w świątyni: – Jak mogą twierdzić znawcy Pism, że Chrystus jest synem Dawida?",
      "Przecież sam Dawid powiedział w Duchu Świętym: Rzekł Pan Panu memu: Zasiądź po prawicy mojej, póki nie rzucę ci pod stopy nieprzyjaciół twoich.",
      "Sam Dawid nazywa Go Panem, jakżeż więc może być jego synem? Niezliczone tłumy słuchały Go z radością.",
      "I mówił w swej nauce: – Strzeżcie się znawców Pism lubiących przechadzać się w powłóczystych szatach, pozdrowienia na rynkach,",
      "pierwsze miejsca w synagogach i na ucztach.",
      "Ci, co pod pozorem niekończących się modlitw wyzyskują wdowy, tym surowszy otrzymają wyrok.",
      "Siadłszy naprzeciw skarbca, patrzył, jak tłum wrzuca do niego monety. Wielu zamożnych wiele wrzucało.",
      "Nadeszła pewna wdowa i wrzuciła dwie najdrobniejsze monety, to jest czwartą część asa.",
      "I przywoławszy swoich uczniów, rzekł do nich: – Amen, powiadam wam, że ta biedna wdowa wrzuciła więcej niż wszyscy, którzy wrzucają do skarbca.",
      "Wszyscy bowiem dawali ze swego nadmiaru, ta zaś ze swego niedostatku: dała wszystko, co miała na życie."
    ],
    [
      "Kiedy wychodził ze świątyni, mówi do Niego jeden z uczniów: – Mistrzu, patrz, jakie kamienie! Jakie budowle!",
      "A Jezus mu rzekł: – Oglądasz te ogromne budowle? Nie pozostanie tu kamień na kamieniu, który by nie został zwalony.",
      "A gdy usiadł na Górze Oliwnej naprzeciwko świątyni, Piotr, Jakub, Jan i Andrzej zapytali Go na osobności:",
      "– Powiedz nam, kiedy to wszystko się stanie i co będzie znakiem, że to wszystko zaczyna się spełniać.",
      "I Jezus zaczął im mówić: – Miejcie się na baczności, żeby was ktoś nie uwiódł.",
      "Wielu bowiem wystąpi pod moim imieniem, mówiąc, że to ja jestem, i wielu uwiodą.",
      "Kiedy dojdą was słuchy o wojnie i odgłosy wojenne, nie bójcie się; trzeba, aby się to stało, nie jest to jednak koniec.",
      "Podniesie się bowiem naród przeciw narodowi. Nastąpią w wielu miejscach trzęsienia ziemi, nastaną głody. A to dopiero początek bólów rodzenia!",
      "Uważajcie na siebie samych! Wydadzą was trybunałom, będziecie bici na zgromadzeniach, postawią was przed przywódcami i królami z mego powodu, byście wobec nich złożyli świadectwo.",
      "Trzeba jednak najpierw, aby Dobra Nowina była zwiastowana wszystkim narodom.",
      "Gdy będą was prowadzili, aby wydać, nie martwcie się zawczasu, co byście mówili, lecz mówcie to, co w tej godzinie będzie wam dane. Albowiem nie wy będziecie mówić, ale Duch Święty.",
      "Brat wyda brata na śmierć, a ojciec dziecko, wystąpią dzieci przeciwko rodzicom i zabiją ich.",
      "Dla imienia mego będziecie nienawidzeni przez wszystkich, ten zaś, kto wytrwa do końca, będzie zbawiony.",
      "A gdy ujrzycie obrzydliwość spustoszenia stojącą tam, gdzie się nie godzi – czytelniku, staraj się zrozumieć – wówczas ci, co są w Judei, niech uciekają w góry,",
      "a ten, kto na tarasie, niech nie schodzi i nie wchodzi do domu, aby cokolwiek zabrać;",
      "a kto na polu, niech nie wraca, by zabrać swój płaszcz.",
      "I biada brzemiennym i karmiącym w owych dniach!",
      "Módlcie się, aby nie nastąpiło to zimą.",
      "Nastaną bowiem owe dni udręki, jakiej nie było od początku stwórczego dzieła Bożego aż do dziś i nie będzie.",
      "I gdyby Pan nie skrócił tych dni, żadne stworzenie nie byłoby ocalone. Ale ze względu na tych, których sam sobie wybrał, skrócił te dni.",
      "Jeśliby wówczas ktoś wam powiedział: oto tu Chrystus! oto tam! – nie wierzcie.",
      "Powstaną bowiem fałszywi mesjasze i fałszywi prorocy i ukażą znaki i dziwy, aby – jeśli to możliwe – uwieść wybranych.",
      "Wy zaś uważajcie! Zapowiedziałem wam wszystko.",
      "Ale w owych dniach, po tym ucisku, słońce się zaćmi, księżyc straci swój blask,",
      "gwiazdy będą spadać i zachwieją się moce niebieskie.",
      "A wtedy ukaże się Syn Człowieczy, przychodzący na obłokach z wielką mocą i chwałą.",
      "I wtedy wyśle aniołów, by sprowadzić wybranych swoich z czterech stron świata, od głębin ziemi aż po szczyty nieba.",
      "Będzie podobnie jak z drzewem figowym. Zrozumcie: gdy jego gałęzie puszczą pąki, a potem liście, wiecie, że zbliża się lato,",
      "tak i wy, gdy zobaczycie to wszystko, wiedzcie, że jest już blisko, u drzwi.",
      "Amen, powiadam wam, nie przeminie to pokolenie, aż się to wszystko stanie.",
      "Niebo i ziemia przeminą, ale moje Słowa nie przeminą.",
      "Nikt jednak nie zna tego dnia ani godziny, ani aniołowie w niebie, ani Syn – nikt, tylko Ojciec.",
      "Miejcie oczy otwarte, czuwajcie, bo nie wiecie, kiedy nadejdzie ów czas.",
      "Jak człowiek, który wyruszywszy w daleką podróż, zostawił swój dom: sługom swoim przekazał władzę, każdemu powierzył zadanie, odźwiernemu polecił czuwać.",
      "Czuwajcie więc, nie wiecie bowiem, kiedy Pan domu nadejdzie – pod wieczór, o północy, gdy kogut zapieje czy dopiero rano",
      "– aby zjawiwszy się nagle, nie zaskoczył was we śnie.",
      "A to, co mówię do was, mówię do wszystkich: czuwajcie!"
    ],
    [
      "Było to dwa dni przed świętem Paschy i Przaśnego Chleba. Arcykapłani i znawcy Pism zastanawiali się, jak dostać Go w swoje ręce i zabić, uciekając się do podstępu.",
      "Mówili bowiem: – Oby tylko nie podczas świąt, aby nie spowodować rozruchów wśród ludu.",
      "Gdy Jezus był w Betanii, w domu Szymona Trędowatego, i spoczywał przy stole, przyszła pewna kobieta mająca alabastrowy flakon prawdziwego olejku nardowego wielkiej wartości. Rozbiwszy flakon, wylała Mu [olejek] na głowę.",
      "Co wywołało zgorszenie niektórych: – Po cóż to marnotrawstwo?",
      "Za ten olejek można było dostać dobre trzysta denarów i rozdać żebrakom! I zwymyślali ją.",
      "A Jezus na to: – Dajcie jej spokój! Czemu sprawiacie jej przykrość? Zrobiła mi dobry uczynek.",
      "Biedaków zawsze macie koło siebie i gdy tylko zechcecie, możecie im dobrze czynić – a mnie nie na zawsze macie.",
      "Zrobiła, co mogła: zawczasu namaściła moje ciało do grobu.",
      "Amen, powiadam wam: w każdym zakątku ziemi, dokądkolwiek dotrze Ewangelia, opowiadać będą także o tym, co ona uczyniła, aby ją upamiętnić.",
      "A Judasz Iskariota, ten należący do Dwunastu, odszedł do arcykapłanów, aby im Go wydać.",
      "Wysłuchawszy go, ucieszyli się i obiecali mu zapłacić. Zatem zaczął czyhać na odpowiednią chwilę, by Go wydać.",
      "Pierwszego Dnia Przaśników, gdy ofiarowywano paschalnego baranka, pytają Go uczniowie: – Dokąd mamy pójść, aby przygotować Ci wieczerzę paschalną?",
      "On zatem posyła dwóch z nich, mówiąc: – Idźcie do miasta: wyjdzie wam naprzeciw człowiek dźwigający dzban wody. Idźcie za nim",
      "i tam, gdzie on wejdzie, powiedzcie panu domu, że Mistrz mówi: „Gdzie jest sala, w której mógłbym spożyć Paschę z moimi uczniami?”.",
      "A on wskaże wam salę na piętrze, zaścieloną już, gotową, i tam zastawcie nam stół.",
      "Uczniowie poszli do miasta, zastali wszystko, jak im powiedział, i naszykowali wieczerzę.",
      "Kiedy nadszedł wieczór, przybył z Dwunastoma.",
      "Gdy spoczywali przy stole i jedli, Jezus rzekł: – Amen, powiadam wam, że jeden z was, który je ze mną, wyda mnie.",
      "Zasmucili się bardzo i pytali Go jeden przez drugiego: – Chyba nie ja?",
      "Odpowiedział im: – To jeden z was, ten, co sięga ze mną do misy.",
      "Chociaż Syn Człowieczy odchodzi zgodnie z Pismem, biada jednak temu człowiekowi, przez którego Syn Człowieczy będzie wydany. Lepiej byłoby dla niego, gdyby się nie narodził człowiek ów!",
      "Gdy jedli, wziął chleb i uwielbiwszy Boga, łamał i rozdawał im, mówiąc: – Bierzcie, to jest ciało moje.",
      "Wziął także kielich i złożywszy dziękczynienie, podawał im, a wszyscy z niego pili.",
      "I powiedział im: – To jest moja Krew Przymierza, która za tak wielu będzie wylana.",
      "Amen, powiadam wam, nie będę pił już z owocu winnego krzewu aż do dnia owego, kiedy będę pił nowe wino w Królestwie Bożym.",
      "Odśpiewawszy psalmy, poszli w kierunku Góry Oliwnej.",
      "Jezus mówił: – Załamiecie się wszyscy, ponieważ jest napisane: Uderzę w pasterza, a rozbiegną się owce.",
      "Ale gdy zmartwychwstanę, zaprowadzę was do Galilei.",
      "Na to Piotr rzekł: – Nawet gdy wszyscy się załamią, ja – na pewno nie!",
      "Jezus mu odpowiada: – Amen, powiadam ci: dzisiaj, jeszcze tej nocy, zanim kogut dwa razy zapieje, ty się mnie trzy razy wyprzesz.",
      "On jednak powtarzał uparcie: – Nawet gdybym miał zginąć razem z Tobą, nie zaprę się Ciebie. I wszyscy mówili to samo.",
      "Dochodzą do ogrodu zwanego Getsemani. Jezus mówi do swoich uczniów: – Zostańcie tu, a ja pójdę się modlić.",
      "I bierze ze sobą Piotra, Jakuba i Jana, i ogarnęło Go przerażenie i wielka trwoga.",
      "I rzecze do nich: – Jestem śmiertelnie zrozpaczony; zostańcie tu i czuwajcie.",
      "Odszedł trochę dalej, upadł na ziemię i modlił się, by ta godzina nie nadeszła.",
      "Wołał: – Abba, Ojcze! Ty wszystko możesz: oddal ode mnie ten kielich! Ale niech tak będzie, jak Ty chcesz, a nie jak ja chcę.",
      "Wraca i zastaje ich śpiących. Mówi do Piotra: – Śpisz, Szymonie? Nie miałeś siły czuwać nawet jedną godzinę?",
      "Czuwajcie i módlcie się, abyście nie wpadli w pokusę: duch wprawdzie pełen zapału, ale ciało bezsilne.",
      "Po czym znów odszedł i modlił się tymi samymi słowami.",
      "Powróciwszy, znów zastał ich śpiących, bo oczy same im się zamykały; nie wiedzieli, jak się tłumaczyć.",
      "Przychodzi do nich po raz trzeci i mówi: – Teraz już śpijcie sobie, odpoczywajcie. Stało się! Nadeszła godzina! Oto Syn Człowieczy wpada w ręce grzeszników.",
      "Wstawajcie, idziemy! Spójrzcie, zdrajca nadchodzi!",
      "W chwili, gdy jeszcze to mówił, ukazał się Judasz, jeden z Dwunastu, a z nim tłum uzbrojony w miecze i kije, wysłany przez arcykapłanów, znawców Pism i starszych.",
      "A zdrajca umówił się z nimi: – To jest ten, którego pocałuję; weźcie go i prowadźcie, dobrze pilnując.",
      "Zaraz więc, gdy przyszedł, podszedł do Niego, mówiąc: – Rabbi! I pocałował Go.",
      "A inni, dostawszy Go w swoje ręce, obezwładnili Go.",
      "A jeden z tych, co stali obok, wyciągnąwszy miecz, zamachnął się na sługę najwyższego kapłana i obciął mu ucho.",
      "Zwracając się do nich, Jezus rzekł: – Czyż jestem bandytą, że przyszliście z mieczami i kijami, aby mnie pojmać?",
      "Codziennie byłem wśród was w świątyni, nauczając, i nie pojmaliście mnie. Ale niech wypełnią się Pisma.",
      "Wtedy wszyscy, porzuciwszy Go, uciekli.",
      "A pewien chłopak szedł za Nim w prześcieradle narzuconym na gołe ciało; gdy go chwycili,",
      "wyskoczył z prześcieradła i uciekł nago.",
      "Doprowadzili Jezusa do najwyższego kapłana, u którego zebrali się wszyscy arcykapłani, starsi i znawcy Pism.",
      "Piotr szedł za Nim, trzymając się daleko, aż na wewnętrzny dziedziniec pałacu najwyższego kapłana; dosiadł się tam do służby i grzał się przy ognisku.",
      "Arcykapłani zaś i cały Sanhedryn szukali dowodów przeciwko Jezusowi, żeby Go zgładzić, ale nie mogli znaleźć.",
      "Wprawdzie wielu składało przeciw Niemu fałszywe zeznania, jednak niezgodne ze sobą.",
      "Niektórzy wstawali, by fałszywie świadczyć przeciwko Niemu, mówiąc:",
      "– Słyszeliśmy, jak mówił: zburzę tę świątynię zbudowaną rękoma i w trzy dni zbuduję inną, już nie rękami uczynioną.",
      "Ale nawet ich zeznania nie były zgodne.",
      "Wtedy podniósł się najwyższy kapłan i stanąwszy pośrodku, zadał Jezusowi pytanie: – Dlaczego w ogóle nie odpowiadasz na zarzuty, jakie ci się stawia?",
      "Ale On milczał i nic nie odpowiedział. Powtórnie zapytał Go najwyższy kapłan: – Czy ty jesteś Mesjasz, syn Błogosławionego?",
      "Odparł Jezus: – Tak, JA JESTEM! I ujrzycie Syna Człowieczego siedzącego po prawicy Mocy i przychodzącego z obłokami niebieskimi.",
      "Wtedy najwyższy kapłan, rozdarłszy szaty, woła: – Po cóż nam jeszcze świadkowie?",
      "Słyszeliście bluźnierstwo! Cóż wy na to? Wszyscy osądzili, że winien jest śmierci.",
      "Wówczas niektórzy zaczęli na Niego pluć i zasłaniając Mu twarz, policzkowali Go, krzycząc: – Teraz prorokuj! A straż okładała Go pięściami.",
      "Piotr był na dole, na dziedzińcu. Nadchodzi jedna ze służących najwyższego kapłana.",
      "Widząc Piotra grzejącego się przy ognisku, wpatruje się weń uważnie i mówi: – Ty także byłeś z tym Nazarejczykiem, z Jezusem!",
      "Ale on zaprzeczył: – Nie wiem, o czym ty w ogóle mówisz. I odszedł w kierunku bramy.",
      "Dojrzawszy go tam, dziewczyna zaczęła znów przekonywać obecnych tam ludzi: – Ten należy do nich!",
      "A on ponownie zaprzeczył. Po chwili z kolei stojący tam nalegali na Piotra: – Oczywiście, żeś z nich! Jesteś przecież Galilejczykiem!",
      "Wówczas on począł zaklinać się i przysięgać: – Nie znam człowieka, o którym mówicie.",
      "I właśnie w tym momencie po raz drugi zapiał kogut. Wtedy Piotr przypomniał sobie słowa, które Jezus do niego powiedział: – Zanim kogut dwa razy zapieje, ty się mnie trzy razy zaprzesz. I wybuchnął wielkim płaczem."
    ],
    [
      "Zaraz rano arcykapłani odbyli naradę ze starszymi, znawcami Pism i z całym Sanhedrynem. Po czym, związawszy Jezusa, zaprowadzili Go i wydali Piłatowi.",
      "Zapytał Go Piłat: – Czy ty jesteś królem Żydów? A On, odpowiadając, rzecze: – Ty to mówisz.",
      "Arcykapłani zaś wytaczali przeciwko Niemu ciężkie oskarżenia.",
      "Zapytał Go znowu Piłat: – Nic nie odpowiadasz? Zobacz, jak ciężko cię oskarżają.",
      "Ale Jezus już nic nie odpowiedział, tak że Piłat zdumiał się bardzo.",
      "Z okazji każdego święta zwalniał im jednego więźnia, o którego najbardziej prosili.",
      "Siedział wtedy w więzieniu człowiek zwany Barabaszem, pojmany wraz z innymi wichrzycielami, którzy popełnili zabójstwo w czasie rozruchów.",
      "Podszedł tłum i począł domagać się od Piłata, by zastosował ten zwyczaj.",
      "Odpowiedział im: – Czy chcecie, bym wam zwolnił króla Żydów?",
      "Domyślał się, że arcykapłani wydali Go z zazdrości.",
      "Ale przedniejsi kapłani podmówili tłum, by domagał się raczej ułaskawienia Barabasza.",
      "Gdy więc Piłat zwrócił się do nich z zapytaniem: – Cóż więc [mam począć] z tym, [którego nazywacie] królem Żydów?",
      "Odpowiedzieli krzykiem: – Na krzyż z nim!",
      "Piłat zapytał: – Cóż on takiego uczynił? Ale oni krzyczeli jeszcze głośniej: – Na krzyż z nim!",
      "Wówczas Piłat, aby zadowolić tłum, wypuścił im Barabasza, a Jezusa, ubiczowawszy, posłał na śmierć krzyżową.",
      "Żołnierze wprowadzili Go na wewnętrzny dziedziniec, to jest do pretorium, i zwołali całą załogę.",
      "Narzucają na Niego płaszcz purpurowy, a z cierni uplatają koronę i kładą Mu ją na głowę,",
      "i wiwatują na Jego cześć: – Bądź pozdrowiony, królu Żydów!",
      "I bili Go po głowie prętem trzcinowym, pluli na Niego i przyklękając, składali Mu hołd.",
      "Potem, gdy już Go wykpili, zdarli z Niego purpurę i wdziali Jego szatę na Niego, i wyprowadzili Go na ukrzyżowanie.",
      "Do dźwigania Jego krzyża zmuszają pewnego przechodnia, Szymona Cyrenejczyka – ojca Aleksandra i Rufusa – który właśnie wracał z pola.",
      "I wiodą Go na miejsce zwane Golgotą, co się tłumaczy: Miejsce Czaszki.",
      "Dali Mu wina zaprawionego mirrą, ale On nie przyjął.",
      "Przybijają Go do krzyża, a Jego szaty dzielą między siebie, rzucając o nie los.",
      "Była godzina trzecia, gdy Go ukrzyżowali.",
      "Wypisano Jego winę: „Król Żydów”.",
      "Wraz z Nim krzyżują dwóch bandytów: jednego po prawicy, drugiego po lewicy.",
      "[I wypełniło się Pismo mówiące: Został zaliczony do przestępców].",
      "Przechodnie urągali Mu, potrząsając głowami i wykrzykując: – Słuchaj! Ty, który rozwalasz świątynię i wznosisz ją w trzy dni,",
      "ratuj teraz siebie i zejdź z krzyża!",
      "Podobnie i arcykapłani wraz ze znawcami Pism pokpiwali między sobą: – Innych uratował, a samego siebie nie może!",
      "To Mesjasz, król Izraela? Niech zstąpi teraz z krzyża, abyśmy zobaczyli i uwierzyli… Także i ci, którzy byli z Nim ukrzyżowani, obrzucali Go obelgami.",
      "Nadeszła godzina szósta. Ciemności okryły całą ziemię – aż do godziny dziewiątej.",
      "O tej godzinie Jezus zawołał głosem wielkim: – Eloi, Eloi, lema sabachtani! Co się tłumaczy: Boże mój, Boże mój, czemuś mnie opuścił?!",
      "A niektórzy z tych, co tam stali, słysząc to, mówili: – Popatrz, wzywa Eliasza.",
      "Ktoś podbiegł, zamoczył gąbkę w winnym occie, zatknął ją na pręcie trzcinowym i podał Mu ją do ust, mówiąc: – Zobaczymy, może Eliasz przyjdzie Go zdjąć z krzyża.",
      "Ale Jezus, zawoławszy głosem wielkim, oddał ducha.",
      "Wtedy zasłona świątyni została rozdarta na pół, z góry na dół.",
      "A setnik stojący naprzeciw Niego, widząc, że tak umierał, powiedział: – Rzeczywiście ten człowiek był synem Bożym!",
      "Z oddali widziały to wszystko kobiety, wśród nich także Maria Magdalena i Maria, matka Jakuba Mniejszego i Józefa, oraz Salome,",
      "które już w Galilei towarzyszyły Mu i opiekowały się Nim; było tam również wiele innych kobiet, które szły z Nim pod górę do Jerozolimy.",
      "Zapadł już wieczór. A ponieważ był to Dzień Przygotowania, przed samym szabatem,",
      "Józef z Arymatei, dostojny radca Sanhedrynu, który również oczekiwał Królestwa Bożego, udał się śmiało do samego Piłata i poprosił o wydanie ciała Jezusa.",
      "Piłat zdziwił się, że Jezus już nie żyje, i wezwawszy setnika, spytał go, jak dawno nastąpił zgon.",
      "Upewniony przez setnika, darował zwłoki Józefowi.",
      "Wtedy ten, kupiwszy kosztowne prześcieradło, zdjął Go z krzyża, owinął prześcieradłem i złożył w grobie, który był wykuty w skale, a pod wejście do grobowca zatoczył kamień.",
      "A Maria Magdalena i Maria, matka Józefa, wypatrywały, gdzie Go położono."
    ],
    [
      "Gdy minął szabat, Maria Magdalena i Maria, [matka] Jakuba, i Salome nakupiły wonnych olejków, by Go namaścić.",
      "Wczesnym rankiem, pierwszego dnia tygodnia, przychodzą do grobu, ledwie słońce wzeszło.",
      "I mówiły do siebie: – Kto nam przetoczy kamień od wejścia do grobowca?",
      "Spojrzawszy jednak, zobaczyły, że kamień jest już odsunięty – a był on bardzo wielki.",
      "Wszedłszy do grobowca, zobaczyły młodzieńca siedzącego po prawej stronie, ubranego w lśniąco białą szatę – i ogarnęło je przerażenie.",
      "Ale on im rzekł: – Nie bójcie się! Jezusa szukacie, Nazarejczyka, ukrzyżowanego? Wstał z grobu, nie ma Go tu, oto tylko miejsce, gdzie leżał.",
      "Idźcie zatem, powiedzcie Jego uczniom i Piotrowi: „Wyprzedza was w drodze do Galilei: tam Go ujrzycie, jak wam zapowiedział”.",
      "Wyszedłszy z grobowca, rzuciły się do ucieczki, bo były wręcz w stanie szoku. Ogarnął je lęk tak straszny, że nikomu nie powiedziały ani słowa.",
      "Powstawszy z martwych, rankiem pierwszego dnia tygodnia Jezus ukazał się najpierw Marii Magdalenie, z której [kiedyś] wypędził siedem demonów.",
      "Poszła ona przekazać tę nowinę tym, którzy z Nim byli, pogrążonym w żałobie i łzach.",
      "Ci, usłyszawszy, że On żyje i ukazał się jej, nie uwierzyli.",
      "Potem ukazał się w innej postaci dwóm spośród nich, gdy byli w drodze, odchodząc na wieś.",
      "Ci przekazali tę nowinę pozostałym, ale im także nie uwierzyli.",
      "Wreszcie ukazał się Jedenastu spoczywającym przy stole i napiętnował ich niedowiarstwo i twardość serca, ponieważ nie uwierzyli tym, którzy Go widzieli zmartwychwstałego.",
      "I polecił im: – Idźcie do świata, zwiastujcie Radosną Nowinę wszelkiemu stworzeniu!",
      "Ten, kto uwierzył i został ochrzczony, będzie zbawiony; ten, kto nie uwierzył, będzie potępiony.",
      "Takie oto znaki będą towarzyszyły tym, co uwierzyli: w imię moje będą wyrzucali demony, będą mówili nowymi językami,",
      "żmije będą brali do rąk i nawet gdyby pili truciznę, nic im nie zaszkodzi; kłaść będą ręce na chorych i uleczą ich.",
      "Gdy więc Pan Jezus to wszystko im powiedział, został wzięty do nieba i zasiadł po prawicy Bożej.",
      "A oni poszli zwiastować wszędzie, a Pan współdziałał z nimi i potwierdzał Słowo znakami, które mu towarzyszyły."
    ]
  ],
  [
    [
      "Ponieważ już tak wielu zabrało się do porządkowania opowiadań o wydarzeniach, które pośród nas się dokonały, jak nam przekazali",
      "ci, którzy byli od początku naocznymi świadkami i sługami Słowa,",
      "również i mnie wydało się stosowne, wielmożny Teofilu, prześledziwszy dokładnie wszystko od początku, po kolei opisać ci je,",
      "abyś poznał niezawodność słów, których zostałeś nauczony.",
      "W dniach króla Judei Heroda był pewien kapłan imieniem Zachariasz, ze zmiany Abiasza, i jego żona z córek Aarona, a imię jej Elżbieta.",
      "Oboje byli sprawiedliwi przed Bogiem, bez zarzutu postępując zgodnie ze wszystkimi przykazaniami i ustawami Pana.",
      "A byli bezdzietni, jako że Elżbieta była bezpłodna, a oboje byli w podeszłym wieku.",
      "I stało się podczas pełnienia przez niego służby kapłańskiej przed Bogiem, gdy przypadła kolej na jego zmianę,",
      "że wedle kapłańskiego zwyczaju został wylosowany, by wszedłszy do świątyni Pańskiej, złożyć ofiarę z kadzidła.",
      "A na zewnątrz cała rzesza ludu modliła się w porze składania ofiary.",
      "I zjawił mu się anioł Pański stojący z prawej strony ołtarza kadzenia.",
      "Ujrzawszy go, zadrżał Zachariasz i strach go ogarnął.",
      "Anioł powiedział do niego: – Nie bój się, Zachariaszu, ponieważ wysłuchane zostało błaganie twoje i twoja żona Elżbieta urodzi ci syna, i dasz mu na imię Jan.",
      "I będziesz miał radość, i śpiewać będziesz, i wielu z jego narodzenia radować się będzie.",
      "Wielki bowiem będzie w oczach Pana, wina i sycery pić nie będzie i Duchem Świętym napełniony będzie już w łonie matki swojej.",
      "Wielu synów Izraela zwróci ku Panu, Bogu ich.",
      "A sam pójdzie przed Nim w duchu i mocy Eliasza, aby zwrócić serca ojców ku dzieciom i nieposłusznych ku postawie sprawiedliwych, by przygotować Panu lud Mu oddany.",
      "A Zachariasz powiedział do anioła: – Jak to poznam? Przecież ja jestem stary, a żona moja w podeszłym wieku.",
      "I odpowiadając, anioł rzekł do niego: – Ja jestem Gabriel, stojący przed Bogiem, a zostałem wysłany, by mówić z tobą i zwiastować ci Dobrą Nowinę o tym.",
      "A oto zaniemówisz i nie będziesz mógł mówić aż do dnia, gdy się to stanie, bo nie uwierzyłeś moim Słowom, które się spełnią w swoim czasie.",
      "A lud czekał na Zachariasza; dziwili się, że tak długo pozostaje w świątyni.",
      "Wyszedłszy zaś, nie mógł mówić do nich i poznali, że miał widzenie w świątyni, i dawał im znaki, i pozostał niemy.",
      "Stało się, gdy minęły dni jego świętej służby, że wrócił do swego domu.",
      "A po tych dniach poczęła żona jego Elżbieta i pozostawała w ukryciu pięć miesięcy, mówiąc:",
      "– Tak mi Pan uczynił w tych dniach, gdy wejrzał na mnie, zdejmując ze mnie hańbę u ludzi.",
      "A w szóstym miesiącu wysłany został przez Boga anioł Gabriel do miasta w Galilei zwanego Nazaret,",
      "do dziewicy poślubionej mężowi imieniem Józef, z domu Dawida, a imię dziewicy Maria.",
      "Wszedłszy do niej, rzekł: – Raduj się, łaską obdarowana, Pan z tobą.",
      "A ona przelękła się tego Słowa i zastanawiała się, co by znaczyło to pozdrowienie.",
      "I powiedział jej anioł: – Nie lękaj się, Mario, łaskę bowiem u Boga znalazłaś.",
      "Oto poczniesz i urodzisz Syna, i dasz Mu imię Jezus.",
      "On będzie wielki i otrzyma imię: Syn Najwyższego, i da Mu Pan, Bóg, tron Dawida, jego ojca.",
      "Na wieki będzie królował nad domem Jakuba i Królestwu Jego nie będzie końca.",
      "Powiedziała Maria do anioła: – Jak to będzie, przecież nie znam męża?",
      "Odpowiadając, rzekł jej anioł: – Duch Święty zstąpi na ciebie i moc Najwyższego okryje cię niczym obłok, przeto Święte, które się narodzi, otrzyma imię: Syn Boży.",
      "A oto Elżbieta, krewna twoja, i ona w starości swej poczęła syna, i ten miesiąc jest już szósty dla tej, którą nazywają bezpłodną.",
      "Bo u Boga żadne Słowo nie będzie niemocne.",
      "Maria powiedziała: – Oto ja, służebnica Pana, niech mi się stanie według Słowa twego. I odszedł od niej anioł.",
      "W tych dniach Maria, powstawszy, wyruszyła pospiesznie w stronę gór, do miasta [pokolenia] Judy.",
      "Weszła do domu Zachariasza i pozdrowiła Elżbietę.",
      "I stało się, skoro tylko Elżbieta usłyszała pozdrowienie Marii, że podskoczyło radośnie dziecko w jej łonie i została napełniona Duchem Świętym.",
      "I wtedy zawołała głośno, i rzekła: – Błogosławionaś ty pośród kobiet i błogosławiony owoc łona twego.",
      "I skądże mi to, że przyszła do mnie matka Pana mego?",
      "Oto bowiem, gdy rozległ się w moich uszach głos twego pozdrowienia, podskoczyło radośnie w śpiewie uwielbienia dziecko w łonie moim.",
      "O jak szczęśliwa ta, która uwierzyła, że spełnią się Słowa powiedziane jej przez Pana!",
      "I rzekła Maria: – Uwielbia dusza moja Pana",
      "i weseli się duch mój Bogiem, Zbawicielem moim,",
      "bo wejrzał na uniżenie służebnicy swojej. Oto bowiem odtąd szczęśliwą zwać mnie będą wszystkie pokolenia.",
      "Albowiem wielkie rzeczy uczynił mi Mocny – imię Jego święte –",
      "a miłosierdzie Jego na pokolenia i pokolenia tych, którzy się Go boją.",
      "Ramieniem swoim moc okazał, rozgromił chełpiących się zamysłami swych serc.",
      "Strąca możnych z tronu i wywyższa poniżonych.",
      "Złaknionych napełnia dobrami, a bogaczy z pustymi rękoma odsyła.",
      "Przyjął Izraela za syna swego, pamiętając o miłosierdziu",
      "– jak powiedział ojcom naszym – wobec Abrahama i jego nasienia na wieki.",
      "Maria pozostała z nią około trzech miesięcy i wróciła do domu swego.",
      "A dla Elżbiety nadszedł czas rodzenia i powiła syna.",
      "Sąsiedzi i krewni jej usłyszeli, że wielkie miłosierdzie okazał jej Pan, i współradowali się z nią.",
      "I stało się, że dnia ósmego przyszli, aby obrzezać dziecko, i nadawali mu imię ojca jego: Zachariasz.",
      "A odpowiadając, matka jego rzekła: – Nie, lecz będzie nazwany Jan.",
      "Rzekli do niej: – Nie ma nikogo w twoim rodzie, kto by nosił to imię.",
      "Zapytali na migi ojca jego, jak by chciał, aby on się nazywał.",
      "I poprosiwszy o tabliczkę, napisał tak: „Imię jego jest Jan”. I zdumieli się wszyscy.",
      "A usta jego natychmiast otworzone zostały i język i mówił, błogosławiąc Boga.",
      "I strach ogarnął wszystkich okolicznych mieszkańców, i po całej górzystej krainie judzkiej rozpowiadano wszystkie te słowa.",
      "Wszyscy, którzy to słyszeli, brali to sobie do serca, mówiąc: – Kim więc będzie to dziecko? Ręka Pana bowiem była z nim.",
      "Ojciec jego Zachariasz został napełniony Duchem Świętym i prorokował, mówiąc:",
      "– Błogosławiony Pan, Bóg Izraela, albowiem nawiedził lud swój i dokonał jego odkupienia,",
      "i podniósł nam róg zbawienia w domu Dawida, sługi swego,",
      "jak od wieków zapowiadał ustami swoich świętych proroków,",
      "wybawienie od wrogów naszych i z ręki wszystkich, którzy nas nienawidzą,",
      "by okazać miłosierdzie ojcom naszym i przypomnieć Przymierze swoje święte,",
      "przysięgę, którą złożył ojcu naszemu Abrahamowi, że da nam",
      "– wyrwanym z ręki wrogów – służyć Mu bez strachu",
      "w świętości i sprawiedliwości przed Nim przez wszystkie dni nasze.",
      "A ty, chłopcze, zostaniesz nazwany prorokiem Najwyższego, będziesz bowiem szedł przed Panem, przygotowując drogi Jego,",
      "by ludowi Jego przybliżyć poznanie zbawienia przez odpuszczenie grzechów",
      "dzięki głębinom miłosierdzia Boga naszego, w których nawiedzi nas światłość poranna z wysokości,",
      "by zajaśnieć tym, którzy są w ciemności i siedzą w cieniu śmierci, aby nawrócić stopy nasze na drogę pokoju.",
      "A chłopiec dorastał i umacniał się w duchu, i był na miejscach pustynnych aż do dnia ukazania się Izraelowi."
    ],
    [
      "I stało się w owe dni, że wyszedł edykt cesarza Augusta, aby spisać wszystkich mieszkańców świata.",
      "Pierwszy taki spis miał miejsce, kiedy Syrią zarządzał Kwiryniusz.",
      "I szli wszyscy, aby dać się zapisać, każdy do swego miasta.",
      "Także Józef wyszedł z Galilei, z miasta Nazaret, do Judei, do miasta Dawida, które zwano Betlejem – był bowiem z domu i rodu Dawida",
      "– by się zapisać wraz z poślubioną mu Marią, która była brzemienna.",
      "I stało się, gdy byli tam, że dopełniły się dla niej dni rodzenia",
      "i urodziła Syna swego pierworodnego, i owinęła Go w pieluszki, i położyła Go w żłobie, bo nie było dla nich miejsca w gospodzie.",
      "Byli też w tej okolicy pasterze, którzy obozowali pod gołym niebem i czuwając nocą, strzegli stada swego.",
      "I anioł Pański przystąpił do nich, a chwała Pańska rozbłysła wokół nich i ogarnął ich strach wielki.",
      "I rzekł im anioł: – Nie bójcie się, oto bowiem zwiastuję wam radość wielką, która będzie dana całemu ludowi,",
      "że oto dzisiaj w mieście Dawida narodził się wam Zbawiciel, którym jest Chrystus, Pan.",
      "A oto znak dla was: znajdziecie niemowlę owinięte w pieluszki i położone w żłobie.",
      "I nagle z aniołem stanęło mnóstwo zastępów niebieskich, które sławiły Boga, mówiąc:",
      "– Chwała na wysokościach Bogu, a na ziemi pokój w ludziach [Jego] upodobania.",
      "I stało się, kiedy aniołowie odeszli od nich do nieba, że mówili pasterze jeden do drugiego: – Chodźmy zatem do Betlejem i zobaczmy to Słowo, które się stało, a które Pan nam obwieścił.",
      "I przyszli spiesznie, i znaleźli Marię i Józefa, i niemowlę złożone w żłobie.",
      "Ujrzawszy Je, obwieszczali Słowo, które im powiedziano o tym Dziecku.",
      "I wszyscy słuchający zdumiewali się tym, co im powiedzieli pasterze.",
      "A Maria przechowywała wszystkie te Słowa, rozważając je w sercu swoim.",
      "Pasterze powrócili zaś, wielbiąc i sławiąc Boga za wszystko, co usłyszeli i ujrzeli, tak jak to im zostało powiedziane.",
      "A gdy dopełniło się dni osiem, by Go obrzezać, zostało Mu nadane imię Jezus, przez anioła oznajmione przed Jego poczęciem w łonie matki.",
      "A gdy dopełniły się dni ich oczyszczenia wedle Prawa Mojżesza, zanieśli Go do Jerozolimy, by stawić Go przed Panem,",
      "jak jest powiedziane w Prawie Pana: Każdy potomek męski otwierający łono matki będzie poświęcony Panu,",
      "i żeby złożyć ofiarę zgodnie z tym, co powiedziano w Prawie Mojżesza: parkę synogarlic lub dwa gołąbki.",
      "A oto żył w Jeruzalem człowiek imieniem Symeon; mąż ten był sprawiedliwy i rozważny, oczekujący pocieszenia Izraela, a Duch Święty był na nim.",
      "Zostało mu objawione przez Ducha Świętego, że śmierci nie ujrzy, póki nie zobaczy Chrystusa Pańskiego.",
      "I w Duchu przyszedł do świątyni, a gdy rodzice wnosili Dziecię Jezus, aby dokonać na Nim obrządku zgodnego z Prawem,",
      "wziął Je w ramiona i błogosławiąc Boga, rzekł:",
      "– Teraz puszczasz sługę swego, Władco, według Słowa swego w pokoju,",
      "albowiem widziały oczy moje zbawienie Twoje,",
      "które przygotowałeś w obliczu wszystkich ludów,",
      "światłość dla objawienia narodom i chwałę ludu Twego, Izraela.",
      "A ojciec Jego i matka zdumiewali się tym, co mówiono o Nim.",
      "I błogosławił im Symeon, i rzekł do Marii, matki Jego: – Oto Ten jest położony na upadek i powstanie wielu w Izraelu i na znak, któremu przeciwstawiać się będą,",
      "a twą własną duszę miecz przebije, aby zostały odsłonięte zamysły wielu serc.",
      "Była też prorokini Anna, córka Fanuela, z pokolenia Asera. Dożyła późnej starości. Od swego dziewictwa przeżyła z mężem siedem lat.",
      "Była osiemdziesięcioczteroletnią wdową i nie opuszczała świątyni, postami i modlitwami służąc noc i dzień.",
      "I właśnie o tej godzinie podeszła i wyznając, wielbiła Boga, i mówiła o Nim wszystkim oczekującym odkupienia Jeruzalem.",
      "I kiedy dopełnili wszystkiego zgodnie z Prawem Pańskim, powrócili do Galilei, do swego miasta Nazaretu.",
      "A Dziecko dorastało i umacniało się, pełne mądrości, i łaska Boża była na Nim.",
      "Rodzice Jego chodzili każdego roku do Jeruzalem na Święto Paschy.",
      "I stało się, gdy miał lat dwanaście, że poszli zgodnie ze zwyczajem na święto.",
      "I dobiegły końca dni pobytu; kiedy wracali, Jezus pozostał w Jeruzalem, a rodzice Jego nie wiedzieli o tym.",
      "Sądząc, że jest wśród współtowarzyszy podróży, przeszli dzień drogi i szukali Go pośród krewnych i znajomych,",
      "a nie znalazłszy, powrócili do Jeruzalem, szukając Go.",
      "I stało się, że po trzech dniach znaleźli Go w świątyni, siedzącego pośród nauczycieli, słuchającego i stawiającego im pytania.",
      "Ci wszyscy, którzy Go słuchali, nie mogli się nadziwić bystrości Jego umysłu i odpowiedziom.",
      "Widząc Go, przejęli się, a matka Jego rzekła do Niego: – Synku, cóżeś nam uczynił? Oto ojciec Twój i ja, pełni bólu, szukaliśmy Cię.",
      "I rzekł im: – Jak to szukaliście mnie? Czyż nie wiedzieliście, że trzeba mi być w tym, co jest mego Ojca?",
      "A oni nie pojęli Słowa, które im powiedział.",
      "I poszedł z nimi, i przybył do Nazaretu, i był im posłuszny. A matka Jego zachowywała wszystkie te Słowa w swoim sercu.",
      "A Jezus wzrastał w mądrości, w latach oraz w łasce u Boga i u ludzi."
    ],
    [
      "W piętnastym roku rządów cesarza Tyberiusza, kiedy Judeą zarządzał Poncjusz Piłat, Herod był tetrarchą Galilei, a Filip, brat jego, tetrarchą Iturei i krainy trachonickiej, Lizaniasz zaś tetrarchą Abileny,",
      "za arcykapłanów Annasza i Kajfasza stało się na pustyni Słowo Boże do Jana, syna Zachariasza.",
      "I przeszedł całą krainę nad Jordanem, zwiastując chrzest ku nawróceniu dla odpuszczenia grzechów,",
      "jak napisano w księdze słów Izajasza, proroka: Głos wołającego na pustyni: Przygotujcie drogę Pana, prostymi czyńcie ścieżki jego.",
      "Wszelka rozpadlina będzie zasypana, wszelka góra i pagórek poniżone, zakręty będą drogą prostą, a to, co ostre, drogą gładką,",
      "i ujrzy wszelkie ciało zbawienie Boże.",
      "Mówił więc tłumom, które przychodziły, aby się ochrzcić u niego: – Potomkowie węży jadowitych! Kto wam podszepnął, żebyście uchodzili przed nadchodzącym gniewem?",
      "Przynieście owoc godny nawrócenia i nie zaczynajcie mówić między sobą: „Za ojca mamy Abrahama”. Mówię wam bowiem, że Bóg może z tych kamieni wzbudzić dzieci Abrahamowi.",
      "Oto już siekiera przyłożona do korzeni drzew, zatem wszelkie drzewo nieprzynoszące dobrego owocu będzie ścięte i w ogień wrzucone.",
      "I pytały go tłumy, mówiąc: – Co więc mamy czynić?",
      "Odpowiadając zaś, mówił im: – Kto ma dwie tuniki, niech da temu, kto nie ma, również kto ma jedzenie, niech podobnie czyni.",
      "A przychodzili też celnicy, by się chrzcić, i mówili do niego: – Nauczycielu, co mamy czynić?",
      "On zaś rzekł do nich: – Nie bierzcie nic więcej, niż wam wyznaczono.",
      "Pytali go także żołnierze, mówiąc: – A my co mamy czynić? I powiedział im: – Od nikogo nic nie wymuszajcie i nie oskarżajcie dla zysku, zadowalajcie się swoim żołdem.",
      "Ludowi pełnemu oczekiwań i wszystkim, którzy rozważali w sercach swoich o Janie, czy może to on jest Chrystusem,",
      "odpowiedział Jan, mówiąc: – Ja przecież chrzczę was w wodzie, ale przyjdzie Ten mocniejszy ode mnie, któremu nie jestem godzien rozwiązać rzemyka u sandałów Jego. On was chrzcić będzie w Duchu Świętym i w ogniu;",
      "w Jego ręku szufla, aby oczyścić klepisko i zebrać ziarno do spichlerza, a plewy spalić w ogniu niegasnącym.",
      "W wielu też innych słowach dodając otuchy, zwiastował ludowi Ewangelię.",
      "A Herod tetrarcha, który był upominany przez niego z powodu Herodiady, żony brata swego, i całego zła, jakie uczynił,",
      "dodał do tego wszystkiego jeszcze i to, że zamknął Jana w więzieniu.",
      "Stało się, że kiedy cały lud był chrzczony i Jezus został ochrzczony, i modlił się, otwarte zostało niebo",
      "i Duch Święty zstąpił na Niego cieleśnie w postaci jakby gołębicy i głos z nieba stał się: – Ty jesteś moim Synem umiłowanym, w Tobie znalazłem upodobanie.",
      "A On, Jezus, rozpoczynając, miał około trzydziestu lat, będąc – jak sądzono – synem Józefa, Helego,",
      "Mattata, Lewiego, Melchiego, Jannaja, Józefa,",
      "Matatiasza, Amosa, Nahuma, Hesliego, Naggaja,",
      "Maata, Matatiasza, Semei, Josecha, Jody,",
      "Jana, Resy, Zorobabela, Salatiela, Neriego,",
      "Melchiego, Addiego, Kosama, Elmadana, Hera,",
      "Jezusa, Eliezera, Jorima, Mattata, Lewiego,",
      "Symeona, Judy, Józefa, Jony, Eliakima,",
      "Meleasza, Menny, Mattata, Natana, Dawida,",
      "Jessego, Jobeda, Booza, Sali, Naassona,",
      "Aminadaba, Admina, Arniego, Esroma, Faresa, Judy,",
      "Jakuba, Izaaka, Abrahama, Tarego, Nachora,",
      "Serucha, Ragaua, Faleka, Ebera, Sali,",
      "Kainama, Arfaksada, Sema, Noego, Lamecha,",
      "Matusali, Enocha, Jareta, Maleleela, Kainama,",
      "Enosa, Seta, Adama, Boga."
    ],
    [
      "A Jezus, pełen Ducha Świętego, wrócił znad Jordanu i był prowadzony przez Ducha na pustyni,",
      "i kuszony czterdzieści dni przez diabła. I nie jadł nic w te dni, a gdy się one skończyły, poczuł głód.",
      "Powiedział Mu diabeł:– Jeśli jesteś Synem Bożym, nakaż temu kamieniowi, aby stał się chlebem.",
      "A Jezus odrzekł mu: – Napisano, że nie samym chlebem żyć będzie człowiek.",
      "I wprowadziwszy Go na górę, pokazał Mu w oka mgnieniu wszystkie królestwa świata.",
      "I rzekł do Niego diabeł: – Dam Ci całą ich władzę i chwałę, bo mnie została dana i komu chcę, daję ją.",
      "Gdybyś oddał mi pokłon, cała byłaby Twoja.",
      "A Jezus rzekł: – Napisano: Panu, Bogu twemu, będziesz oddawał pokłon i tylko przed Nim pełnić będziesz służbę.",
      "I zaprowadził Go do Jeruzalem, postawił na narożniku świątyni i rzekł do Niego: – Jeśli jesteś Synem Bożym, rzuć się stąd w dół.",
      "Napisano bowiem, że aniołom swoim nakaże, by cię strzegli,",
      "i na rękach swoich poniosą cię, abyś nie zranił o kamień stopy swojej.",
      "A Jezus, odpowiadając mu, rzekł: – Powiedziano: nie będziesz kusił Pana, Boga twego.",
      "A gdy diabeł dokończył całego kuszenia, odstąpił od Niego do czasu.",
      "I w mocy Ducha wrócił Jezus do Galilei, a wieści o Nim obiegły całą okolicę.",
      "On zaś nauczał w ich synagogach, wychwalany przez wszystkich.",
      "I przyszedł do Nazaretu, gdzie się wychował. I zgodnie ze swoim zwyczajem w dzień szabatu wszedł do synagogi, i powstał, by czytać.",
      "I podano Mu zwój proroka Izajasza. I rozwinąwszy go, znalazł miejsce, gdzie było napisane:",
      "Duch Pana [jest] na mnie, ponieważ namaścił mnie, abym zwiastował Dobrą Nowinę ubogim; posłał mnie, bym zniewolonym obwieszczał wyzwolenie, niewidzącym – przejrzenie, abym uciśnionych wypuścił na wolność",
      "i obwieszczał rok łaskawości Pana.",
      "I zwinąwszy zwój, oddawszy [go] usługującemu, usiadł. A oczy wszystkich w synagodze były w Niego wpatrzone.",
      "A On zaczął mówić do nich: – To Pismo, które macie w uszach waszych, dziś się wypełniło.",
      "A wszyscy przyświadczali Mu i zdumiewali się Słowami łaski wychodzącymi z ust Jego. I mówili: – Czyż ten nie jest synem Józefa?",
      "I rzekł do nich: – Pewnie powiecie mi to przysłowie: „Lekarzu, ulecz się sam! To, o czym słyszeliśmy, że stało się w Kafarnaum, uczyń i tutaj, w ojczyźnie swojej”.",
      "I dodał: – Amen, mówię wam: Nikt nie jest prorokiem we własnym kraju.",
      "Zaprawdę mówię wam: Wiele wdów było w Izraelu za dni Eliasza, kiedy niebo zostało zamknięte na trzy lata i sześć miesięcy, tak że głód wielki nastał na całej ziemi,",
      "a Eliasz nie został posłany do żadnej z nich, tylko do Sarepty Sydońskiej, do owdowiałej kobiety.",
      "I wielu było trędowatych w Izraelu za proroka Elizeusza, a żaden z nich nie został oczyszczony, tylko Naaman Syryjczyk.",
      "I wszyscy w synagodze, słysząc to, zapałali gniewem",
      "i powstawszy, wyrzucili Go z miasta i zaciągnęli nad urwisko góry, na której miasto ich było zbudowane, żeby Go strącić.",
      "A On, przeszedłszy między nimi, odszedł.",
      "I przyszedł do Kafarnaum, miasta galilejskiego, i nauczał ich w szabaty.",
      "I byli porażeni nauką Jego, albowiem władcze było Jego Słowo.",
      "W synagodze był człowiek mający ducha demona nieczystego (już sam demon jest duchem „ducha demona” brzmi jak masło maślane może wystarczy miał ducha nieczystego), który wrzasnął:",
      "– Ej, ty, co ci do nas, Jezusie Nazarejczyku! Przyszedłeś nas zniszczyć? Wiem, kim jesteś, Święty Boży!",
      "Zgromił go Jezus, mówiąc: – Zamilcz i wyjdź z niego! I cisnąwszy go na środek, demon wyszedł z niego, nie czyniąc mu żadnej krzywdy.",
      "I zdumienie ogarnęło wszystkich; mówili jeden do drugiego: „Cóż to za mowa? Z władzą i mocą rozkazuje duchom nieczystym i wychodzą”.",
      "I poszły słuchy o Nim do każdego miejsca tamtej okolicy.",
      "Powstawszy zaś, przeszedł z synagogi do domu Szymona. A teściowa Szymona była ogarnięta silną gorączką i prosili Go za nią.",
      "A stanąwszy nad nią, zgromił gorączkę i zostawiła ją. A ona, natychmiast powstawszy, służyła im.",
      "A kiedy słońce zachodziło, wszyscy, którzy mieli cierpiących na różne choroby, przyprowadzali ich do Niego, a On, kładąc ręce na każdego, uzdrawiał ich.",
      "Także demony wychodziły z wielu z nich, krzycząc i wołając: – Ty jesteś Synem Bożym! A gromiąc [je], nie pozwalał im mówić, bo wiedziały, że On jest Chrystusem.",
      "A gdy nastał dzień, wyszedłszy, oddalił się na miejsce pustynne; a tłumy szukały Go i przyszły do Niego, i przytrzymywały Go, aby od nich nie odchodził.",
      "A On rzekł do nich: – Także innym miastom trzeba mi obwieszczać Królestwo Boże, na to bowiem zostałem posłany.",
      "I zwiastował w synagogach Judei."
    ],
    [
      "A zdarzyło się, że tłum napierał na Niego, słuchając Słowa Bożego, a On stał nad jeziorem Genezaret,",
      "i ujrzał dwie łodzie stojące u brzegu; a rybacy, wysiadłszy z nich, myli sieci.",
      "Kiedy zaś wsiadł do jednej z łodzi, tej Szymonowej, poprosił go, aby odpłynął trochę od brzegu, i usiadłszy, z łodzi nauczał tłumy.",
      "Gdy zaś przestał przemawiać, rzekł do Szymona: – Odpłyń na głębinę i rzućcie sieci wasze do połowu.",
      "A Szymon rzekł: – Nauczycielu, trudząc się przez całą noc, nic nie złowiliśmy. Jednak ze względu na Słowo Twoje rzucę sieci.",
      "I to uczyniwszy, złowili tak wielkie mnóstwo ryb, że sieci ich się przerywały.",
      "I dali znak współtowarzyszom z drugiej łodzi, aby przyszli im pomóc. I przybyli, i napełnili obie łodzie, tak że tonęły.",
      "Co widząc, Szymon Piotr upadł do kolan Jezusa, mówiąc: – Odejdź ode mnie, Panie, albowiem człowiekiem grzesznym jestem.",
      "Lęk bowiem chwycił go i wszystkich [razem] z nim na widok mnóstwa ryb, które złowili.",
      "Także Jakuba i Jana, synów Zebedeusza, którzy byli współtowarzyszami Szymona. A Jezus rzekł do Szymona: – Nie lękaj się, odtąd ludzi łowić będziesz.",
      "I wyciągnąwszy łodzie na ląd, zostawili wszystko i poszli za Nim.",
      "I zdarzyło się też, że był w jednym z miast. I oto mężczyzna cały trędowaty, widząc Jezusa, upadłszy na twarz, błagał Go, mówiąc: – Panie, jeśli chcesz, możesz mnie oczyścić.",
      "I wyciągnąwszy rękę, dotknął go, mówiąc: – Chcę, bądź oczyszczony. I natychmiast trąd zszedł z niego.",
      "A On zakazał mu komukolwiek o tym mówić i [dodał]: – Idź, pokaż się kapłanowi i złóż ofiarę za swoje oczyszczenie, jak przykazał Mojżesz, na świadectwo dla nich.",
      "I tym bardziej rozchodziło się słowo o Nim i zbiegały się tłumy wielkie, aby słuchać [Go] i doznawać uzdrowienia ze swoich słabości.",
      "A On odchodził na pustkowia i modlił się.",
      "A zdarzyło się też jednego dnia, gdy nauczał, a siedzieli [tam] faryzeusze i nauczyciele Prawa, którzy przybyli ze wszystkich miejscowości Galilei, Judei i z Jeruzalem. A była moc Pana, aby uzdrawiał.",
      "A oto mężczyźni, którzy nieśli na łóżku człowieka sparaliżowanego i próbowali wnieść go i położyć przed Nim,",
      "nie znajdując [sposobu], jak by go wnieść, z powodu tłumu, wszedłszy na wierzch domu, spuścili go z łóżkiem do środka, przed Jezusa.",
      "Widząc ich wiarę, rzekł: – Człowieku, odpuszczone są ci grzechy twoje.",
      "A znawcy Pism i faryzeusze poczęli rozmyślać, mówiąc: „Któż to jest ten, co bluźnierstwa wypowiada? Któż może grzechy odpuszczać, jeśli nie sam Bóg”?",
      "A Jezus, czytając w ich myślach, odpowiadając, rzekł do nich: – O czym rozmyślacie w sercach waszych?",
      "Co jest łatwiejsze, powiedzieć: „Odpuszczone są ci grzechy twoje”, czy powiedzieć: „Wstań i chodź”?",
      "Abyście zaś wiedzieli, że Syn Człowieczy ma na ziemi władzę odpuszczania grzechów, rzekł do sparaliżowanego: – Mówię ci, wstań, weź łóżko swoje i idź do domu swego.",
      "I natychmiast wstał wobec nich, wziął to, na czym leżał, i odszedł do swego domu, wysławiając Boga.",
      "Zachwycenie ogarnęło wszystkich i wysławiali Boga, i napełnieni bojaźnią mówili: – Ujrzeliśmy dzisiaj to, co niemożliwe.",
      "Potem wyszedł i zobaczył celnika imieniem Lewi siedzącego na cle, i rzekł do niego: – Pójdź za mną!",
      "I [on] zostawiwszy wszystko, wstał i poszedł za Nim.",
      "A Lewi urządził Mu w swym domu wielką ucztę. I był tłum wielki celników i innych, którzy z nimi zasiadali.",
      "A faryzeusze i ich znawcy Pism oburzali się i mówili do Jego uczniów: – Dlaczego z celnikami i grzesznikami jecie i pijecie?",
      "I odpowiadając, Jezus rzekł do nich: – Nie potrzeba lekarza zdrowym, ale tym, którzy źle się mają.",
      "Nie przyszedłem wzywać do nawrócenia sprawiedliwych, ale grzeszników.",
      "A oni rzekli do Niego: – Uczniowie Jana poszczą często i zanoszą modlitwy, podobnie jak i ci od faryzeuszy, a Twoi jedzą i piją.",
      "Jezus rzekł do nich: – Czy możecie kazać pościć weselnikom, gdy pan młody jest z nimi?",
      "Ale przyjdą dni, kiedy zostanie im zabrany pan młody, wtedy będą pościć, w owe dni.",
      "I powiedział im przypowieść: – Nikt nie odrywa łaty z ubrania nowego, by ją naszyć na stare, inaczej rozerwie nowe i łata z nowego ubrania nie będzie pasowała do starego.",
      "I nikt nie wlewa młodego wina do starych worków, inaczej młode wino rozerwie worki i wino się rozleje, i worki przepadną.",
      "Ale młode wino wlewa się do nowych worków.",
      "Nikt, kto pił stare wino, nie zechce młodego, mówi bowiem: stare jest doskonałe."
    ],
    [
      "I zdarzyło się też, kiedy w szabat szedł przez zboże, a uczniowie Jego zrywali i jedli kłosy, rozcierając [je] rękoma,",
      "że jacyś faryzeusze rzekli: – Cóż to czynicie, na co nie pozwala się w szabat?",
      "I odpowiadając im, Jezus rzekł: – Czy o tym nie czytaliście, co Dawid uczynił, kiedy zgłodniał, on i ci, co z nim byli?",
      "Jak wszedł do Domu Bożego i wziąwszy chleby pokładne, które godzi się jeść tylko kapłanom, jadł i dał tym, którzy z nim byli.",
      "I rzekł im: – Panem szabatu jest Syn Człowieczy.",
      "A w inny szabat zdarzyło się, że wszedł do synagogi i nauczał. I był tam człowiek z uschłą prawą ręką.",
      "Podpatrywali Go znawcy Pism i faryzeusze, czy w szabat uzdrawia, żeby znaleźć powód do oskarżenia Go.",
      "A On, znając ich myśli, rzekł do mężczyzny, który miał uschłą rękę: – Podnieś się i stań pośrodku! I powstawszy, stanął.",
      "Do nich zaś Jezus rzekł: – Zapytam was: czy godzi się w szabat czynić dobrze, czy źle? Duszę zbawić czy zgubić?",
      "I powiódłszy wzrokiem po nich wszystkich, rzekł mu: – Wyciągnij swą rękę. Uczynił to i ręka została uleczona.",
      "Oni zaś jakby rozum postradali i naradzali się, co by zrobić Jezusowi.",
      "I zdarzyło się w tych dniach, że poszedł na górę, aby się modlić, i spędził całą noc na modlitwie do Boga.",
      "A kiedy nastał dzień, przywołał swoich uczniów i wybrał z nich Dwunastu, których nazwał apostołami:",
      "Szymona, którego nazwał Piotrem, i Andrzeja, brata jego, i Jakuba, i Jana, i Filipa, i Bartłomieja,",
      "i Mateusza, i Tomasza, i Jakuba Alfeuszowego, i Szymona zwanego Zelotą,",
      "i Judę Jakubowego, i Judasza Iskariotę, który stał się zdrajcą.",
      "I zstąpiwszy z nimi, stanął na równinie i [był tam] wielki tłum uczniów Jego i wielkie mnóstwo ludu z całej Judei i z Jeruzalem, i z przymorza [koło] Tyru i Sydonu,",
      "którzy przyszli, aby Go usłyszeć i uleczyć się ze swych chorób. Także dręczeni przez duchy nieczyste byli uzdrawiani.",
      "A cały tłum próbował Go dotknąć, moc bowiem z Niego wychodziła i leczyła wszystkich.",
      "A On, podniósłszy oczy na swych uczniów, mówił: – Błogosławieni ubodzy, albowiem wasze jest Królestwo Boże.",
      "Błogosławieni głodni teraz, albowiem nasyceni będziecie. Błogosławieni płaczący teraz, albowiem roześmiejecie się.",
      "Błogosławieni jesteście, gdy ludzie was znienawidzą i kiedy was wyrzucą i zelżą, i wymażą imię wasze jako niegodziwe ze względu na Syna Człowieczego.",
      "Weselcie się w ów dzień i skaczcie z radości. Oto bowiem nagroda wasza wielka jest w niebie. Tak samo bowiem czynili prorokom ojcowie ich.",
      "A wam, bogaczom, biada, albowiem macie już swoją pociechę.",
      "Biada wam, którzyście syci teraz, albowiem głodni będziecie. Biada wam, roześmianym teraz, albowiem smucić się będziecie i płakać.",
      "Biada, kiedy dobrze o was mówić będą wszyscy ludzie, ojcowie ich bowiem tak samo czynili fałszywym prorokom.",
      "Ale powiadam wam, którzy słuchacie: Miłujcie wrogów waszych, dobrze czyńcie tym, którzy was nienawidzą,",
      "błogosławcie tym, którzy was przeklinają, módlcie się za tych, którzy was znieważają.",
      "Temu, kto cię uderza w policzek, nadstawiaj i drugi, i temu, kto zabiera twój płaszcz, nie wzbraniaj i tuniki.",
      "Każdemu, kto cię prosi, daj, i od tego, który zabiera twoje, nie domagaj się zwrotu.",
      "I jak chcecie, aby ludzie wam czynili, tak też wy im czyńcie.",
      "Bo jeśli miłujecie tych, którzy was miłują, to cóż to za łaska? Albowiem i grzesznicy miłują tych, którzy ich miłują.",
      "A jeśli dobrze czynicie tym, którzy wam dobrze czynią, to cóż to za łaska? I grzesznicy czynią tak samo.",
      "I jeśli dajecie pożyczkę tym, od których macie nadzieję otrzymać, to cóż to za łaska? I grzesznicy pożyczają grzesznikom, aby otrzymać tyle samo.",
      "Wy o wiele więcej – miłujcie wrogów waszych i dobrze czyńcie, i pożyczajcie, niczego nie oczekując. A zapłata wasza będzie wielka i będziecie synami Najwyższego, bo On łaskawy jest dla niewdzięcznych i złych.",
      "Bądźcie szczodrobliwi, jak i Ojciec wasz szczodrobliwy jest.",
      "Nie sądźcie, a nie będziecie sądzeni, nie potępiajcie, a nie będziecie potępieni, darujcie, a będzie wam darowane.",
      "Dawajcie, a będzie wam dane; miarę dobrą, ubitą, utrzęsioną, przepełnioną nasypią wam w zanadrze. Albowiem jaką miarą mierzycie, taką odmierzą wam.",
      "I powiedział im taką przypowieść: – Czyż może ślepy ślepego prowadzić? Czyż obaj nie wpadną do rowu?",
      "Nie ma ucznia ponad nauczyciela, ale każdy wyuczony będzie jak nauczyciel jego.",
      "I czemu widzisz wiórek w oku brata swego, a belki we własnym oku nie spostrzegasz?",
      "Jak możesz mówić do brata swego: „Bracie, pozwól, że wyjmę wiórek z oka twego”, belki we własnym oku nie widząc? Obłudniku, wyjmij najpierw belkę ze swego oka, a wtedy przejrzysz, by wyjąć wiórek z oka swego brata.",
      "Nie ma bowiem dobrego drzewa przynoszącego zgniły owoc ani też drzewa chorego przynoszącego dobry owoc.",
      "Każde bowiem drzewo poznaje się po jego owocu. Nie zbierają bowiem fig z badyli ani nie zrywają winogron z cierni.",
      "Dobry człowiek z dobrego skarbca serca wynosi to, co dobre, a zły ze złego wynosi to, co złe. Albowiem z serca przepełnionego mówią usta jego.",
      "Dlaczegóż to wołacie do mnie: „Panie, Panie”, a nie czynicie tego, co mówię?",
      "Każdego, kto przychodzi do mnie i słucha słów moich, i spełnia je, porównać można",
      "do człowieka budującego dom, który wykopał dół i pogłębił go, i założył fundament na skale. A kiedy przyszła powódź, uderzyła rzeka w ów dom i nie mogła nim zachwiać, ponieważ był dobrze zbudowany.",
      "A ten, który słuchał, a nie czynił, podobny jest do człowieka budującego na ziemi bez fundamentu dom, w który uderzyła rzeka, i natychmiast zawalił się, i stał się wielką ruiną."
    ],
    [
      "A gdy dokończył wszystkich Słów swoich do słuchającego ludu, wszedł do Kafarnaum.",
      "A pewien setnik, którego sługa, bardzo mu drogi, chorował i był bliski śmierci,",
      "usłyszawszy o Jezusie, posłał do Niego starszych żydowskich, prosząc Go, aby przyszedł i ratował sługę jego.",
      "A ci, stanąwszy przed Jezusem, prosili Go żarliwie, mówiąc: – Godzien jest, żebyś mu to uczynił,",
      "miłuje bowiem nasz lud i sam zbudował nam synagogę.",
      "Jezus poszedł z nimi. A gdy był już niedaleko od domu, setnik posłał przyjaciół, by Mu powiedzieli: – Panie, nie trudź się, nie jestem bowiem godzien, abyś wszedł pod mój dach.",
      "Ja także nie czułem się godny, by przyjść do Ciebie, ale powiedz Słowo, a będzie uzdrowiony mój sługa.",
      "Albowiem i ja jestem człowiekiem podporządkowanym władzy, który ma pod sobą żołnierzy, i mówię temu: „Pójdź”, a idzie; a innemu: „Przyjdź”, i przychodzi; i słudze mojemu: „Zrób to”, a robi.",
      "Usłyszawszy to, Jezus zdziwił się, zwrócił się do idącego za Nim tłumu i rzekł: – Powiadam wam, nawet w Izraelu nie znalazłem takiej wiary.",
      "A powróciwszy do domu, wysłannicy znaleźli sługę zdrowym.",
      "Stało się zaraz następnego dnia, że udał się do miasta zwanego Nain, a szli z Nim Jego uczniowie i wielki tłum.",
      "I gdy zbliżał się do bramy miasta, oto wynoszono zmarłego, jedynego syna matki, która była wdową. Był też z nią spory tłum z miasta.",
      "I gdy Pan ją ujrzał, wzruszony, ulitował się nad nią i rzekł do niej: – Nie płacz!",
      "I przystąpiwszy, dotknął mar, niosący je stanęli, a On powiedział: – Młodzieńcze, mówię ci, wstań!",
      "A umarły usiadł i zaczął mówić. I oddał go matce jego.",
      "Strach zaś ogarnął wszystkich i wychwalali Boga, mówiąc: „Prorok wielki jest postawiony wśród nas” oraz: „Bóg nawiedził lud swój”.",
      "I rozeszło się to słowo o Nim po całej Judei i jej okolicznych miejscach.",
      "O tym wszystkim opowiedzieli Janowi jego uczniowie. A Jan, przywoławszy dwóch spośród uczniów,",
      "posłał do Pana, mówiąc: – Czy Ty jesteś tym Przychodzącym, czy na innego czekamy?",
      "A stanąwszy przed Nim, mężowie owi rzekli: – Jan Chrzciciel posłał nas do Ciebie, mówiąc: „Czy Ty jesteś tym Przychodzącym, czy na innego czekamy?”",
      "Tej właśnie godziny uleczył wielu z chorób, urazów i od złych duchów. A wielu niewidomych obdarzył wzrokiem.",
      "I odpowiadając, rzekł im: – Wróciwszy, opowiedzcie Janowi, coście widzieli i słyszeli: Ślepi znów widzą, chromi chodzą, trędowaci są oczyszczeni i głusi słyszą, umarli powstają, ubodzy słuchają Dobrej Nowiny,",
      "a błogosławiony jest ten, kto się mną nie zgorszy.",
      "Kiedy zaś odeszli posłańcy Janowi, zaczął mówić do tłumów o Janie: – Co wyszliście oglądać na pustyni? Czy trzcinę chwiejącą się od wiatru?",
      "Ale co wyszliście oglądać? Człowieka w miękkie szaty odzianego? Oto ci w okazałych szatach i zbytku żyjący są w pałacach królewskich.",
      "Ale co wyszliście oglądać? Proroka? Tak, mówię wam, i więcej niż proroka.",
      "To jest ten, o którym napisano: Oto posyłam zwiastuna mego przed obliczem twoim, który zbuduje przed tobą drogę twoją.",
      "Powiadam wam, pośród narodzonych z kobiet nie ma większego nad Jana, jednak ten, kto najmniejszy jest w Królestwie Bożym, większy jest od niego.",
      "Słysząc to, cały lud i celnicy uznali sprawiedliwość Boga, przyjmując chrzest Jana.",
      "Faryzeusze zaś i znawcy Pism odrzucili wolę Boga względem siebie, nie przyjmując chrztu od niego.",
      "– Do kogo więc przyrównam ludzi pokolenia tego i do kogo są podobni?",
      "Podobni są do dzieci siedzących na rynku, które przymawiają sobie nawzajem tymi słowy: Przygrywaliśmy wam na flecie, a nie tańczyliście, zawodziliśmy żałobnie, a nie płakaliście.",
      "Przyszedł bowiem Jan Chrzciciel, który nie je chleba i nie pije wina, a wy mówicie: „Demona ma”.",
      "Przyszedł Syn Człowieczy, który je i pije, a wy mówicie: „Oto żarłok i opój, druh celników i grzeszników”.",
      "I ta mądrość została uznana za sprawiedliwą przez wszystkie jej dzieci.",
      "Prosił Go też któryś z faryzeuszy, aby spożył z nim posiłek. Wszedłszy do domu faryzeusza, spoczął przy stole.",
      "A oto kobieta, która była znana w mieście jako grzesznica, dowiedziawszy się, że spoczywa w domu faryzeusza, kupiwszy alabastrowy flakon wonności",
      "i stanąwszy za Nim u stóp Jego, płacząc, łzami zaczęła zraszać stopy Jego i włosami swej głowy wycierać i okrywała pocałunkami stopy Jego, i namaszczała wonnościami.",
      "Widząc to, faryzeusz, który Go zaprosił, rzekł sobie: „Gdyby ten był prorokiem, rozpoznałby, co to za jedna, ta kobieta, która go dotyka, że jest grzesznicą”.",
      "Jezus, odpowiadając, rzekł do niego: – Szymonie, mam ci coś do powiedzenia. A ten rzecze: – Nauczycielu, mów!",
      "– Dwóch zadłużyło się u pewnego wierzyciela. Jeden był winien pięćset denarów, drugi zaś pięćdziesiąt.",
      "Gdy nie mieli z czego oddać, obu darował. Który więc z nich będzie go bardziej miłował?",
      "Odpowiadając, Szymon rzekł: – Przyjmuję, że ten, któremu więcej darował. A On rzekł do niego: – Prawidłowo osądziłeś.",
      "I odwróciwszy się do kobiety, powiedział Szymonowi: – Czy widzisz tę kobietę? Gdy wszedłem do twojego domu, nie podałeś mi wody do [obmycia] stóp, a ona łzami zrosiła moje stopy i wytarła je swoimi włosami.",
      "Pocałunku mi nie dałeś, a ona, odkąd weszła, nie przestaje okrywać pocałunkami moich stóp.",
      "Głowy mojej olejkiem nie namaściłeś, a ona wonnościami namaściła stopy moje.",
      "Ze względu na to powiadam ci: jej liczne grzechy są odpuszczone, skoro tak bardzo miłuje; a komu mało jest odpuszczone, mało miłuje.",
      "I rzekł do niej: – Odpuszczone są grzechy twoje.",
      "A ci, którzy z Nim razem spoczywali, zaczęli mówić sobie: – Kim jest ten, który nawet grzechy odpuszcza?",
      "A On rzekł do kobiety: – Wiara twoja uratowała cię, idź w pokoju."
    ],
    [
      "A stało się potem, że obchodził kolejno miasta i wsie, ogłaszając i zwiastując Ewangelię Królestwa Bożego, On i Dwunastu z Nim",
      "oraz pewne kobiety, które były przez Niego uwolnione od złych duchów i niemocy: Maria, zwana Magdaleną, z której wyszło siedem demonów,",
      "i Joanna, żona Chuzy, zarządcy Herodowego, i Zuzanna, i wiele innych, które służyły im swoimi majętnościami.",
      "Gdy zgromadził się tłum wielki i schodzili się do Niego z miast, powiedział taką przypowieść:",
      "– Wyszedł siewca, aby siać ziarno swoje. I gdy siał, jedno upadło na drogę i zostało zdeptane, a ptaki niebieskie wydziobały je.",
      "Inne upadło na skałę i gdy wzeszło, uschło, ponieważ nie miało wilgotnej ziemi.",
      "A inne padło pośród cierni, a ciernie wzrastając razem z nim, zdławiły je.",
      "Jeszcze inne padło na dobrą ziemię, wzeszło i wydało plon stokrotny. To mówiąc, wołał: – Kto ma uszy do słuchania, niechaj słucha.",
      "Pytali Go uczniowie Jego, co mogłaby znaczyć ta przypowieść.",
      "On powiedział: – Wam dane jest poznać tajemnice Królestwa Bożego, pozostałym – w przypowieściach, aby patrząc, nie widzieli, i słysząc, nie rozumieli.",
      "Oto, o czym jest ta przypowieść: ziarnem jest Słowo Boże.",
      "To na drodze to ci, którzy usłyszeli, po czym przychodzi diabeł i zabiera Słowo z ich serca, aby nie uwierzywszy, nie zostali uratowani.",
      "A to ziarno na skale to ci, którzy skoro usłyszą, z radością przyjmują Słowo, ale korzeni nie mają; przez jakiś czas wierzą, a w czasie próby odpadają.",
      "To zaś, które padło w ciernie, to są ci, którzy usłyszeli, ale idąc, dławieni są przez troski i bogactwo, i rozkosze życia, i nie dochodzą do dojrzałości.",
      "A tym w dobrej ziemi są ci, którzy usłyszawszy Słowo sercem pięknym i dobrym, zachowują je [w nim] i przynoszą plon dzięki swej stałości.",
      "Nikt, kto zapalił lampkę, nie przykrywa jej naczyniem ani nie stawia pod łóżkiem, lecz stawia na świeczniku, aby ci, którzy wchodzą, widzieli światło.",
      "Nie ma bowiem nic ukrytego, co by nie stało się jawne; i nic tajemnego, co by nie stało się znane i nie wyszło na jaw.",
      "Uważajcie więc, jak słuchacie. Temu, kto by miał, będzie dane, a temu, kto by nie miał, będzie odebrane i to, co sądzi, że ma.",
      "A przyszli do Niego matka oraz bracia Jego i nie mogli dojść do Niego z powodu tłoku.",
      "Powiadomiono Go: – Twoja matka i bracia Twoi stoją na zewnątrz, chcąc się z Tobą zobaczyć.",
      "A On, odpowiadając, rzekł do nich: – Matką moją i braćmi moimi są ci, którzy słuchają Słowa Bożego i wprowadzają je w czyn.",
      "Stało się jednego z tych dni, że wszedł do łodzi On i uczniowie Jego i rzekł do nich: – Przeprawmy się na tamten brzeg jeziora. I odpłynęli.",
      "I gdy płynęli, zasnął. I spadł na jezioro huraganowy wicher i zalewało ich, i było niebezpiecznie.",
      "Przypadłszy do Niego, zbudzili Go, mówiąc: – Mistrzu, Mistrzu, giniemy! A On, powstawszy, zgromił wicher i bałwany wodne; i ustały, i stała się cisza.",
      "Powiedział do nich: – Gdzie jest wiara wasza? Przestraszeni, zdumiewali się, mówiąc do siebie nawzajem: – Kim zatem jest Ten, że rozkazuje wichrom i wodzie i słuchają Go?",
      "I dopłynęli do krainy Gerazeńczyków, która leży naprzeciw Galilei.",
      "A gdy zstąpił na ląd, wyszedł Mu naprzeciw z miasta pewien mężczyzna opętany przez demony. Już od dawna nie wkładał odzienia i nie przebywał w domu, ale w grobowcach.",
      "Widząc Jezusa, krzyknąwszy, przypadł do Niego i donośnym głosem zawołał: – Co ci do mnie, Jezusie, Synu Boga Najwyższego? Błagam cię, nie męcz mnie!",
      "Albowiem nakazywał duchowi nieczystemu wyjść z człowieka. Bo od dłuższego czasu porywał go gwałtownie; wiązany był łańcuchami i trzymany w okowach, lecz rozrywając więzy, gnany był przez demona na pustkowia.",
      "Jezus pytał go: – Jak ci na imię? On zaś rzekł: – Legion! Albowiem wiele demonów weszło w niego.",
      "I prosiły Go, aby im nie kazał odchodzić do otchłani.",
      "A było tam duże stado świń pasące się na górze. I poprosiły Go [demony], aby pozwolił im w nie wejść. I pozwolił im.",
      "Gdy zaś demony wyszły z człowieka, weszły w świnie i runęło stado z urwiska do jeziora, i utonęło.",
      "Widząc zaś, co się stało, ci, którzy paśli, uciekli i rozpowiedzieli [to] w mieście i po zagrodach.",
      "Wyszli więc [ludzie], by zobaczyć, co się stało, i przyszli do Jezusa, i znaleźli tego człowieka, z którego wyszły demony, odzianego, zdrowego na umyśle, siedzącego u stóp Jezusa. I przestraszyli się.",
      "Opowiedzieli zaś im ci, którzy widzieli, jak opętany przez demony został uratowany.",
      "I poprosiło Go mnóstwo mieszkańców krainy gerazeńskiej, aby odszedł od nich. Albowiem ogarnął ich strach wielki. A On wszedłszy do łodzi, zawrócił.",
      "Mężczyzna, z którego wyszły demony, prosił Go, aby mógł z Nim być. Odesłał go jednak, mówiąc:",
      "– Wróć do domu swego i opowiadaj o tym, co ci Bóg uczynił. I odszedł, rozgłaszając po całym mieście, co mu uczynił Jezus.",
      "Gdy Jezus powrócił, powitał Go tłum, wszyscy bowiem czekali na Niego.",
      "A oto przyszedł mężczyzna imieniem Jair, który był przełożonym synagogi, i padłszy do stóp Jezusa, prosił Go, by wszedł do jego domu,",
      "ponieważ jego córka, jedynaczka, lat około dwunastu, była umierająca. Gdy szedł, tłumy napierały na Niego.",
      "A kobieta, która od dwunastu lat miała krwotoki i która [wydała na lekarzy wszystko, co miała na życie] przez nikogo nie mogła być wyleczona,",
      "przystąpiwszy z tyłu, dotknęła kraju Jego szaty i natychmiast ustąpiły jej krwotoki.",
      "Jezus zapytał: – Kto mnie dotknął? Gdy wszyscy się wypierali, Piotr powiedział: – Mistrzu, tłumy Cię otaczają i cisną się.",
      "Ale Jezus rzekł: – Dotknął mnie ktoś, znam bowiem moc, która ze mnie wyszła.",
      "Kobieta, widząc, że nie zdołała się ukryć, drżąc, przyszła i przypadłszy do Niego, opowiedziała wobec całego ludu, z jakiej przyczyny Go dotknęła i jak natychmiast została uzdrowiona.",
      "A On powiedział jej: – Córko, wiara twoja wybawiła cię, idź w pokoju!",
      "Gdy On jeszcze mówił, przychodzi ktoś [z domu] przełożonego synagogi, mówiąc mu: – Córka twoja umarła, nie trudź już Nauczyciela!",
      "Jezus, usłyszawszy [to], odpowiedział mu: – Nie bój się, tylko uwierz, a będzie uratowana.",
      "A przyszedłszy do domu, nie pozwolił nikomu wejść z sobą poza Piotrem, Janem i Jakubem oraz ojcem i matką dziewczynki.",
      "Wszyscy ją opłakiwali i uderzali się w piersi. On natomiast powiedział: – Nie płaczcie, nie umarła bowiem, ale śpi.",
      "I naśmiewali się z Niego, wiedząc, że umarła.",
      "A On wziął ją za rękę i zawołał: – Dziewczynko, wstań!",
      "I powrócił duch jej, i natychmiast wstała, i polecił dać jej jeść.",
      "Rodzice jej wychodzili z siebie ze zdumienia, a On im nakazał, by nikomu nic nie mówili o tym, co się stało."
    ],
    [
      "Zwoławszy Dwunastu, dał im moc i władzę nad wszystkimi demonami, i moc uzdrawiania z chorób.",
      "I posłał ich, by głosili Królestwo Boże i leczyli [chorych].",
      "Powiedział do nich: – Niczego nie bierzcie na drogę: ani laski, ani torby, ani chleba, ani srebrników, ani dwóch tunik nie miejcie.",
      "Do którego domu byście weszli, tam pozostańcie i z tego domu idźcie dalej.",
      "A co do tych, którzy by was nie przyjęli, wychodząc z miasta owego, pył ze stóp waszych na świadectwo przeciwko nim strząśnijcie.",
      "I wyszedłszy, przechodzili przez wsie, wszędzie zwiastując Dobrą Nowinę i uzdrawiając.",
      "Usłyszał tetrarcha Herod o wszystkim, co się działo, i był trapiony niepewnością, albowiem niektórzy mówili, że to Jan powstał z martwych,",
      "inni natomiast, że to Eliasz się pojawił, jeszcze inni, że któryś z dawnych proroków powstał.",
      "Herod zaś rzekł: – Janowi ja kazałem ściąć głowę, ale kim jest ten, o którym to słyszę? I starał się Go zobaczyć.",
      "A kiedy apostołowie wrócili, opowiedzieli Mu, czego dokonali. I wziąwszy ich, tylko z nimi oddalił się w stronę miasta zwanego Betsaidą.",
      "Tłumy zaś, spostrzegłszy to, poszły za Nim. I przyjąwszy je, mówił im o Królestwie Bożym, a potrzebujących uzdrowienia leczył.",
      "A dzień zaczął się już chylić ku zachodowi. Dwunastu zaś przyszło i powiedziało: – Odeślij tłum, aby udając się do okolicznych wsi i zagród, mogli schronić się i znaleźć pożywienie, bo tu jesteśmy na pustkowiu.",
      "A On rzekł do nich: – Wy im dajcie jeść! A oni odpowiedzieli: – Nie mamy więcej niż pięć chlebów i dwie ryby. Czy mielibyśmy pójść i kupić pożywienie dla całego tego ludu?",
      "A było jakieś pięć tysięcy mężczyzn. Powiedział więc do swoich uczniów: – Rozdzielcie ich na grupy po około pięćdziesięciu.",
      "Tak uczynili i rozmieścili wszystkich.",
      "Wziąwszy pięć chlebów i dwie ryby, podniósł oczy do nieba, pobłogosławił je, połamał i dawał uczniom, by je rozdawali tłumowi.",
      "I jedli, i nasycili się wszyscy, a z obfitości tego, co zostało, zebrano dwanaście koszy.",
      "I stało się, kiedy On się modlił na osobności – byli z Nim [tylko] uczniowie – zapytał ich, mówiąc: – Za kogo uważają mnie te tłumy?",
      "Oni, odpowiadając, rzekli: – Za Jana Chrzciciela, inni za Eliasza, jeszcze inni, że któryś z dawnych proroków powstał.",
      "Zapytał ich: – A wy za kogo mnie uważacie? Odpowiadając, Piotr rzekł: – Za Chrystusa Bożego!",
      "On, upomniawszy ich, nakazał nikomu o tym nie mówić.",
      "I dodał: – Trzeba, aby Syn Człowieczy wiele wycierpiał i został odrzucony przez starszych, arcykapłanów, znawców Pism, i żeby został zabity, a trzeciego dnia powstał z martwych.",
      "A do wszystkich mówił: – Jeśli ktoś chce iść za mną, niech zaprze się siebie, niech bierze krzyż swój każdego dnia i niech idzie za mną.",
      "Kto bowiem chciałby życie swoje uratować, straci je; a kto by stracił życie swoje dla mnie, ten je uratuje.",
      "Co za pożytek miałby człowiek, zdobywając cały świat, siebie zaś gubiąc lub sobie szkodząc?",
      "Kto by się bowiem wstydził mnie i tych słów moich, tego Syn Człowieczy będzie się wstydził, kiedy przyjdzie w chwale swojej i Ojca, i świętych aniołów.",
      "Zaprawdę mówię wam: – Są niektórzy spośród tutaj stojących, którzy nie zakosztują śmierci, póki nie zobaczą Królestwa Bożego.",
      "I stało się jakieś osiem dni po tych słowach, że wziąwszy ze sobą Piotra, Jana i Jakuba, wstąpił na górę, aby się pomodlić.",
      "I kiedy się modlił, odmienił się wygląd oblicza Jego i szata Jego zajaśniała bielą.",
      "A oto dwaj mężowie rozmawiali z Nim, a byli to Mojżesz i Eliasz.",
      "Ukazawszy się w chwale, mówili o Jego odejściu, które miało się dokonać w Jeruzalem.",
      "A Piotra i tych, którzy z nim byli, morzył sen; budząc się, ujrzeli chwałę Jego i dwóch mężów stojących z Nim.",
      "I stało się, że kiedy oni odchodzili od Niego, Piotr, nie wiedząc, co mówi, rzekł do Jezusa: – Mistrzu, dobrze nam tu być, może byśmy zbudowali trzy namioty: jeden dla Ciebie, jeden dla Mojżesza, jeden dla Eliasza.",
      "A gdy to mówił, pojawił się obłok i okrył ich; przestraszyli się, gdy oni weszli w obłok.",
      "I głos się rozległ z obłoku, mówiący: – Ten jest Synem moim wybranym, Jego słuchajcie!",
      "A gdy głos przebrzmiał, Jezus pozostał sam. A oni milczeli i w owych dniach nikomu nie opowiadali o tym, co widzieli.",
      "I stało się nazajutrz, gdy zeszli z góry, [że] tłum wielki wyszedł Mu na spotkanie.",
      "I oto pewien mężczyzna z tłumu zawołał, mówiąc: – Nauczycielu, błagam Cię, wejrzyj na syna mojego, bo to mój jedynak,",
      "a oto duch go chwyta i nagle krzyczy, trzęsie nim i toczy pianę, i odchodzi od niego dopiero, gdy go wymęczy.",
      "Poprosiłem uczniów Twoich, aby wypędzili go, ale nie mogli.",
      "Odpowiadając, Jezus rzekł: – O plemię niewierne i przewrotne, dokądże będę u was i będę was znosił? Przyprowadź tutaj twego syna.",
      "A gdy jeszcze szedł, powalił go demon i potrząsnął nim. A Jezus zgromił ducha nieczystego i uleczył chłopca, i oddał go jego ojcu.",
      "I wszyscy zdumiewali się potęgą Boga. A gdy dziwili się temu wszystkiemu, co uczynił, rzekł do swych uczniów:",
      "– Posłuchajcie uważnie słów tych: Syn Człowieczy ma być wydany w ludzkie ręce.",
      "Oni jednak nie rozumieli tej sprawy i była zasłonięta przed nimi, aby jej nie pojęli, i bali się Go pytać.",
      "A przyszło im na myśl, kto z nich byłby większy.",
      "Jezus, poznawszy myśl ich serca, wziąwszy dziecko, postawił je przy sobie",
      "i powiedział do nich: – Kto by przyjął to dziecko w imię moje, mnie przyjmuje, a kto by mnie przyjął, przyjmuje Tego, który mnie posłał. Kto bowiem jest wśród was wszystkich mniejszy, ten jest wielki.",
      "Odpowiadając, Jan rzekł: – Mistrzu, widzieliśmy kogoś wyrzucającego w Twoje imię demony i zabroniliśmy mu, bo nie chodzi z nami.",
      "Jezus powiedział mu: – Nie zabraniajcie, kto bowiem nie jest przeciw wam, jest za wami.",
      "Stało się, gdy dopełniły się dni Jego odejścia [do Ojca], obrócił swoje oblicze, by pójść do Jeruzalem,",
      "i posłał przed sobą zwiastunów. Oni, wyruszywszy, weszli do wsi Samarytan, aby poczynić dla Niego przygotowania.",
      "I nie przyjęli Go, bo widać było, że idzie do Jeruzalem.",
      "Widząc to, uczniowie Jakub i Jan powiedzieli: – Panie, chcesz, abyśmy nakazali ogniowi zstąpić z nieba i ich pochłonąć?",
      "Odwróciwszy się, zgromił ich.",
      "I poszli do innej wsi.",
      "A gdy oni byli w drodze, ktoś odezwał się do Niego: – Pójdę za Tobą, dokądkolwiek byś poszedł.",
      "Powiedział mu Jezus: – Lisy mają nory i ptaki niebieskie gniazda, a Syn Człowieczy nie ma gdzie głowy skłonić.",
      "Do drugiego zaś rzekł: – Pójdź za mną! A on odrzekł: – [Panie], pozwól mi najpierw pójść pochować mego ojca.",
      "Powiedział mu: – Pozostaw umarłym chowanie ich umarłych, ty zaś idź zwiastować Królestwo Boże.",
      "A inny powiedział: – Pójdę za Tobą, Panie, pozwól mi jednak wpierw pożegnać się z moimi domownikami.",
      "Jezus rzekł [do niego]: – Nikt, kto kładzie ręce na pługu i ogląda się za siebie, nie nadaje się do Królestwa Bożego."
    ],
    [
      "Potem wyznaczył Pan innych siedemdziesięciu [dwóch] i wysłał ich po dwóch przed sobą do każdego miasta i miejsca, dokąd sam miał dotrzeć.",
      "Mówił do nich: – Żniwo wprawdzie wielkie, ale mało robotników; proście więc Pana żniwa, żeby wysłał robotników na żniwo swoje.",
      "Idźcie! Oto posyłam was jak baranki między wilki.",
      "Nie noście sakiewki ani torby, ani sandałów i nikogo w drodze nie pozdrawiajcie wylewnie.",
      "Do którego zaś domu byście weszli, mówcie najpierw: „Pokój domowi temu”.",
      "I jeśliby tam był syn pokoju, spocznie na nim pokój wasz; jeśli nie – wróci do was.",
      "Pozostańcie w tym [samym] domu, jedząc i pijąc to, co mają; wart jest bowiem pracownik swojej zapłaty. Nie przenoście się z domu do domu.",
      "A gdybyście weszli do jakiegoś miasta i przyjęliby was, jedzcie to, co wam podadzą,",
      "i uzdrawiajcie w nim chorych. Mówcie im: „Przybliżyło się do was Królestwo Boże”.",
      "A gdybyście weszli do jakiegoś miasta i nie przyjęliby was, wychodząc na jego ulice, mówcie:",
      "„Pył z waszego miasta, który osiadł na naszych stopach, strzepujemy wam, jednakże to wiedzcie, że przybliżyło się Królestwo Boże”.",
      "Powiadam wam: W ów Dzień znośniej będzie Sodomie niż miastu owemu.",
      "Biada ci, Korozain! Biada ci, Betsaido! Gdyby bowiem w Tyrze i Sydonie wydarzyły się tak potężne dzieła, które wydarzyły się wśród was, dawno by się nawróciły, siedząc w worze i popiele.",
      "Dlatego też znośniej będzie Tyrowi i Sydonowi na sądzie niżeli wam.",
      "I ty, Kafarnaum, czy aż do nieba będziesz podniesione? Aż do Hadesu będziesz strącone!",
      "Kto was słucha, mnie słucha, i kto was odrzuca, mnie odrzuca; a kto mnie odrzuca, odrzuca Tego, który mnie posłał.",
      "Powróciło zatem siedemdziesięciu [dwóch], mówiąc z radością: – Panie, na imię Twoje nawet demony nam ulegają.",
      "Powiedział im: – Widziałem szatana niby błyskawicę z nieba spadającego.",
      "Oto dałem wam władzę deptania po wężach i skorpionach, i po całej mocy wroga, i nic wam nie zaszkodzi.",
      "Jednakże nie radujcie się z tego, że duchy wam ulegają; z tego się radujcie, że imiona wasze zapisane są w niebie.",
      "W owej godzinie powiedział Jezus pełen radości w Duchu Świętym: – Wysławiam Cię, Ojcze, Panie nieba i ziemi, bo ukryłeś to przed mądrymi i rozumnymi, a odsłoniłeś to maluczkim. Bo tak się, Ojcze, Tobie spodobało.",
      "Wszystko zostało mi powierzone przez Ojca i nikt nie pojmuje, kim jest Syn, tylko Ojciec, i kim jest Ojciec, tylko Syn i ten, któremu Syn chciałby objawić.",
      "Potem, zwracając się do uczniów na osobności, powiedział: – Błogosławione oczy, które widzą, co [wy] widzicie.",
      "Mówię wam bowiem: Wielu proroków i królów chciało widzieć, co wy widzicie, a nie widzieli, i słyszeć, co wy słyszycie, a nie słyszeli.",
      "A oto pewien znawca Pism wystąpił i chcąc poddać Go próbie, rzekł: – Nauczycielu, co powinienem uczynić, aby otrzymać udział w życiu wiecznym?",
      "A On rzekł do niego: – W Prawie co jest napisane? Co czytasz?",
      "On zaś, odpowiadając, rzekł: – Będziesz miłował Pana, Boga twego, z całego serca twego i całą duszą twoją, i całą mocą twoją, i całą myślą twoją, a bliźniego twego jak samego siebie.",
      "Odrzekł mu: – Prawidłowo odpowiedziałeś, czyń to, a żyć będziesz.",
      "A on, chcąc siebie usprawiedliwić, powiedział do Jezusa: – A kto jest bliźnim moim?",
      "Jezus podjął to pytanie: – Pewien człowiek zstępował z Jeruzalem do Jerycha i wpadł między zbójców. Ci obdarli go i pobiwszy, poszli sobie, zostawiając go pół umarłego.",
      "Kapłan pewien przypadkowo schodził tą drogą i zobaczywszy go, ominął.",
      "Podobnie i lewita, który znalazł się na tym miejscu, popatrzył i ominął go.",
      "Natomiast pewien podróżny, Samarytanin, przechodząc koło niego i widząc go, wzruszony ulitował się.",
      "I przystąpiwszy, przewiązał mu rany, polewając je oliwą i winem; a posadziwszy go na swoje juczne zwierzę, przewiózł do gospody i otoczył go troską.",
      "Nazajutrz, wydobywszy dwa denary, wręczył je właścicielowi gospody i rzekł: „Opiekuj się nim, a gdybyś wydał coś więcej, ja oddam ci, wracając”.",
      "Który z tych trzech, według ciebie, postąpił jak z bliźnim wobec tego, który wpadł między zbójców?",
      "Odrzekł: – Ten, który postąpił wobec niego miłosiernie. Powiedział mu Jezus: – Idź i ty czyń podobnie.",
      "Gdy szli dalej, wszedł do pewnej wsi, a kobieta imieniem Marta gościnnie przyjęła Go w swoim domu.",
      "Była też tam siostra jej imieniem Maria, która siadłszy u stóp Pana, słuchała Jego Słowa.",
      "A Marta była pochłonięta różnymi posługami; przystanąwszy, rzekła: – Panie, czy nie troszczysz się o to, że moja siostra zostawiła mnie samą w posługiwaniu? Powiedz jej, niech mi pomoże.",
      "Odpowiadając, rzekł jej Pan: – Marto, Marto, biedzisz się i kłopoczesz tyloma sprawami,",
      "a jednego potrzeba; Maria wybrała bowiem tę dobrą cząstkę, która nie będzie jej odebrana."
    ],
    [
      "I stało się, gdy On trwał gdzieś na modlitwie i skończył ją, że któryś z Jego uczniów powiedział do Niego: – Panie, naucz nas modlić się, jak Jan nauczył swoich uczniów.",
      "Odrzekł im: – Kiedy się modlicie, mówcie: Ojcze, niech święte [w nas] będzie imię Twoje, niech przyjdzie Królestwo Twoje.",
      "Chleb nasz powszedni podawaj nam każdego dnia.",
      "I odpuść nam grzechy nasze, jako i my odpuszczamy każdemu winowajcy naszemu. I obyś nie wystawiał nas na próbę.",
      "I powiedział do nich: – Kto z was ma przyjaciela, pójdzie do niego w środku nocy i powie mu: „Przyjacielu, pożycz mi trzy chleby,",
      "gdyż przyjaciel mój przybył do mnie prosto z drogi i nie mam mu co podać”.",
      "A tamten z wnętrza [izby] powiedziałby: „Nie trudź mnie, drzwi już są zaryglowane, a ja z dziećmi jestem w łóżku, nie mogę wstać i ci podać”.",
      "Powiadam wam: Jeśli nawet nie dlatego wstanie i da mu, że jest przyjacielem jego, wstanie i da mu, ile potrzebuje, dla nieustępliwości jego.",
      "I ja wam powiadam: Proście, a dane wam będzie, szukajcie, a znajdziecie, dobijajcie się, a otworzone wam będzie.",
      "Każdy bowiem, kto prosi, otrzymuje, kto szuka, znajduje, a temu, kto się dobija, otworzą.",
      "Jeśli syn poprosi któregoś z was jako ojca o rybę, czy zamiast ryby da mu węża?",
      "Albo gdy poprosi o jajko, czy poda mu skorpiona?",
      "Jeśli więc wy, źli będąc, dobre rzeczy potraficie dawać dzieciom swoim, o ileż bardziej Ojciec z nieba da Ducha Świętego tym, którzy Go proszą.",
      "A kiedy wypędzał demona [z] niemego, stało się, że gdy demon wyszedł, niemy przemówił. I zdumiewały się tłumy.",
      "Ale niektórzy z nich rzekli: „Belzebubem, księciem demonów, wyrzuca demony”;",
      "drudzy, wystawiając Go na próbę, znaku z nieba żądali od Niego.",
      "Ale On, znając ich zamysły, powiedział im: – Każde królestwo rozdarte w sobie niszczeje, a gdy dom jest przeciwko domowi, upada.",
      "Jeśli również szatan jest rozdwojony w sobie, jak się ostanie królestwo jego? Bo mówicie o mnie, że Belzebubem wyrzucam demony.",
      "A jeśli ja Belzebubem wyrzucam demony, to wasi synowie kim wyrzucają? Dlatego oni będą sędziami waszymi.",
      "Jeśli jednak ja palcem Bożym wyrzucam demony, to znaczy, że dosięgło was Królestwo Boże.",
      "Kiedy mocarz uzbrojony strzeże swego domostwa, bezpieczny jest jego dobytek,",
      "a kiedy Mocniejszy od niego nadejdzie i zwycięży go, zabiera mu oręż, w którym pokładał nadzieję, i rozdaje jego łupy.",
      "Kto nie jest ze mną, jest przeciwko mnie, i kto nie gromadzi ze mną, rozprasza.",
      "A kiedy duch nieczysty wyjdzie z człowieka, błąka się po okolicach bezwodnych, szukając spoczynku. I nie znalazłszy, mówi: „Wrócę do domu mojego, z którego wyszedłem”;",
      "a przyszedłszy, zastaje go zamiecionym i upiększonym.",
      "Wówczas odchodzi i bierze innych siedem duchów gorszych od niego i wszedłszy, mieszka tam. I to, co w końcu staje się z owym człowiekiem, jest gorsze niż to, co na początku.",
      "I stało się, że gdy On to mówił, pewna kobieta z tłumu, podniósłszy głos, powiedziała do Niego: – Błogosławione łono, które Cię nosiło, i piersi, które ssałeś.",
      "A On rzekł: – Błogosławieni są raczej ci, którzy słuchają Słowa Bożego i strzegą go.",
      "A gdy tłum gęstniał, [Jezus] zaczął mówić: – To pokolenie jest pokoleniem złym, znaku szuka; ale znak nie będzie mu dany, oprócz znaku Jonasza.",
      "Jak bowiem Jonasz stał się znakiem dla Niniwitów, tak też będzie Syn Człowieczy dla tego pokolenia.",
      "Królowa [z] południa wstanie na sąd przeciwko mężom pokolenia tego i osądzi ich. Albowiem z krańców ziemi przybyła, aby słuchać mądrości Salomona, a oto tu więcej niż Salomon.",
      "Mężowie Niniwici powstaną na sąd przeciwko pokoleniu temu i osądzą je, albowiem nawrócili się na wezwanie Jonasza, a oto tu więcej niż Jonasz.",
      "Nikt, kto zapala lampkę, nie stawia jej w ukryciu [ani pod korcem], lecz na świeczniku, aby ci, którzy wchodzą, widzieli światło.",
      "Lampką ciała jest oko twoje. Kiedy oko twoje jest jasne, całe twoje ciało jest rozjaśnione; kiedy zaś jest mroczne, to i całe ciało twoje mrocznieje.",
      "Zważaj więc, czy światło w tobie nie jest ciemnością.",
      "Jeśli więc ciało twoje całe jaśnieje, nie mając ani cząstki mroku, będzie jaśniało całe tak, jakby blask lampy cię rozświetlił.",
      "A gdy to mówił, prosił Go [jakiś] faryzeusz, aby zjadł u niego posiłek. I wszedłszy, spoczął.",
      "Faryzeusz, widząc [to], zdziwił się, że najpierw nie obmył się przed posiłkiem.",
      "A Pan rzekł do niego: – Teraz wy, faryzeusze, czyścicie to, co na zewnątrz kielicha i misy, to zaś, co wewnątrz was jest, pełne jest chciwości i podłości.",
      "Bezrozumni, czy Ten, który uczynił to zewnętrzne, nie uczynił tego, co wewnątrz?",
      "Raczej z tego, co jest wewnątrz, dajcie jałmużnę i oto wszystko stanie się dla was czyste.",
      "Lecz biada wam, faryzeusze, bo dajecie dziesięcinę z mięty i ruty, i każdego ziela, a lekceważycie sąd i miłość Bożą. To należałoby czynić, a tamtego nie pomijać.",
      "Biada wam, faryzeusze, albowiem miłujecie pierwsze miejsca w synagogach i powitania na rynkach.",
      "Biada wam, albowiem jesteście jak groby nieoznaczone, po których ludzie nieświadomie chodzą.",
      "Odpowiadając zaś, pewien znawca Pism rzekł do Niego: – Nauczycielu, mówiąc to, i nas zniesławiasz.",
      "A On rzekł: – I wam, znawcom Pism, biada. Bo obciążacie ludzi ciężarami nie do zniesienia, a sami nawet jednym palcem nie tykacie ich.",
      "Biada wam, albowiem budujecie pomniki prorokom, których ojcowie wasi zabili.",
      "Zatem świadkami jesteście i pochwalacie czyny ojców waszych. Oni bowiem zabili ich, a wy upamiętniacie.",
      "Dlatego Mądrość Boża powiedziała: Poślę do nich proroków i apostołów, a niektórych z nich będą zabijać i prześladować,",
      "aby zażądać od pokolenia tego rachunku za krew wszystkich proroków przelaną od stworzenia świata,",
      "od krwi Abla do krwi Zachariasza, zabitego między ołtarzem a Domem [Bożym]. Tak, powiadam wam, zażąda się od pokolenia tego.",
      "Biada wam, znawcy Pism, albowiem wzięliście klucz poznania, sami nie weszliście i wchodzącym zabraniacie.",
      "A kiedy On stamtąd wyszedł, zaczęli znawcy Pism i faryzeusze strasznie złościć się i wypytywać Go o wiele rzeczy,",
      "czyhając, aby przyłapać Go na czymś z Jego ust."
    ],
    [
      "A kiedy zebrały się ogromne tłumy, tak że [ludzie] deptali się nawzajem, zaczął mówić najpierw do swych uczniów: – Strzeżcie się zaczynu, którym jest obłuda faryzeuszy.",
      "Nie ma bowiem nic zasłoniętego, co by nie zostało odkryte, i nic ukrytego, co by nie zostało rozpoznane.",
      "Zatem co w ciemności powiecie, zostanie usłyszane w świetle, a co do ucha szepniecie w mieszkaniach, głoszone będzie na dachach.",
      "A mówię wam, przyjaciołom moim, nie bójcie się tych, którzy zabijają ciało i potem nic więcej uczynić nie mogą.",
      "Wskażę wam, kogo macie się bać. Bójcie się tego, kto po zabiciu ma władzę wrzucić do Gehenny. Tak, mówię wam, tego się bójcie.",
      "Czy to nie pięć wróbli sprzedaje się za dwa grosze? A przecież żaden z nich nie jest zapomniany przed Bogiem.",
      "I nawet na waszych głowach wszystkie włosy są policzone. Nie bójcie się, cenniejsi jesteście od wielu wróbli.",
      "Powiadam wam: Każdego, który by wyznał mnie przed ludźmi, tego i Syn Człowieczy wyzna wobec aniołów Bożych;",
      "kto by zaś odrzucił mnie przed ludźmi, odrzucony będzie przed aniołami Bożymi.",
      "Każdemu, kto powie słowo na Syna Człowieczego, zostanie wybaczone. A temu, kto bluźni przeciwko Świętemu Duchowi, nie zostanie wybaczone.",
      "A gdy doprowadzą was na zgromadzenia i przed zwierzchników, i władze, nie troszczcie się, jak albo co będziecie odpowiadali, albo co powiecie.",
      "Święty Duch bowiem nauczy was w tej godzinie, co należy powiedzieć.",
      "I rzekł do Niego ktoś z tłumu: – Nauczycielu, powiedz bratu memu, aby podzielił się ze mną dziedzictwem.",
      "A On rzekł do niego: – Człowieku, kto mnie ustanowił nad wami sędzią czy rozjemcą?",
      "I rzekł do nich: – Uważajcie i strzeżcie się wszelkiej zachłanności, albowiem nie na wielkości czyjegoś majątku polega życie jego.",
      "Opowiedział im przypowieść, mówiąc: – Pewnemu bogatemu człowiekowi obrodziło pole.",
      "I rozmyślał sobie, mówiąc: „Co mam zrobić? Albowiem nie mam gdzie zebrać moich plonów”.",
      "I rzekł: „Zrobię tak: rozbiorę moje spichrze i zbuduję większe. I zbiorę tam całe zboże i dobra moje.",
      "I powiem duszy mej: Duszo, masz wiele dóbr odłożonych na wiele lat. Wypoczywaj, jedz, pij, raduj się!”",
      "Ale rzekł do niego Bóg: „Głupcze, tej nocy zażądają od ciebie duszy twej, a to, co przygotowałeś, czyje będzie?”",
      "Tak jest z tym, który skarby sobie gromadzi, a nie u Boga się bogaci.",
      "I rzekł do swoich uczniów: – Dlatego, mówię wam, nie martwcie się o życie, co byście jedli, ani o ciało, w co byście się przyodziali.",
      "Życie bowiem to więcej niż jedzenie, a ciało więcej niż odzienie.",
      "Pomyślcie o krukach: nie sieją ani żną, nie mają ani mieszkań, ani spichrzy, a Bóg je karmi. O ileż więcej wy jesteście warci od ptaków!",
      "Któż z was, martwiąc się, może łokieć dołożyć do wzrostu swego?",
      "Jeśli więc nic nie możecie w sprawach tak małych, to czemu o resztę się martwicie?",
      "Pomyślcie o liliach, jak rosną, nie trudzą się, nie przędą, a powiadam wam: Nawet Salomon w całej swej chwale nie był tak strojny jak jedna z nich.",
      "Jeśli więc roślinkę na polu, która dziś jest, a jutro do pieca się ją wrzuca, Bóg tak przyodziewa, to o ileż bardziej was, o małoduszni?",
      "Wy także nie szukajcie, co byście jedli lub pili, ani nie dręczcie się;",
      "tego wszystkiego bowiem narody tego świata poszukują, wie zaś wasz Ojciec, że tego potrzebujecie.",
      "Lecz szukajcie Jego Królestwa, a wszystko to będzie wam przydane.",
      "Nie bój się, stadko małe, albowiem spodobało się Ojcu waszemu dać wam Królestwo!",
      "Sprzedajcie to, co macie, i dajcie jałmużnę! Zróbcie sobie sakiewki, które nie niszczeją, skarb, którego nie ubywa w niebiosach, dokąd złodziej nie podchodzi ani mól nie niszczy!",
      "Albowiem gdzie jest skarb twój, tam będzie i serce twoje.",
      "Biodra wasze niech będą przepasane i lampki zapalone.",
      "A wy bądźcie podobni do ludzi oczekujących swego pana, aż wróci z wesela, abyście, gdy przyjdzie i zakołata, zaraz mu otworzyli.",
      "Błogosławieni słudzy owi, których pan, gdy przyjdzie, znajdzie czuwających. Amen, mówię wam, przepasze się i posadzi ich, i podchodząc [do każdego], będzie im usługiwał.",
      "A gdyby podczas drugiej lub trzeciej straży przyszedł i tak ich znalazł, błogosławieni są oni.",
      "A to wiedzcie, że gdyby wiedział pan domu, o której godzinie złodziej przyjdzie, nie dałby [mu] podkopać się pod swój dom.",
      "I wy bądźcie gotowi, albowiem w godzinie, której się nie domyślacie, przyjdzie Syn Człowieczy.",
      "A Piotr powiedział: – Panie, czy nam tę przypowieść opowiadasz, czy też wszystkim?",
      "On odpowiedział: – Kto więc jest wiernym zarządcą, mądrym, którego pan postawił nad służbą swoją, aby dawał jej o czasie należną porcję chleba?",
      "Szczęśliwy ten sługa, który tak będzie czynił, gdy pan nadejdzie.",
      "Zaprawdę mówię wam, że nad całym swoim majątkiem postawi go.",
      "A gdyby sługa ów w sercu swym powiedział: „Zwleka pan mój z przyjściem swoim” – i zacząłby bić sługi i służebnice, i jeść, i pić, i upijać się,",
      "przyjdzie pan sługi tego w dniu, którego nie oczekuje, i w godzinie, której nie zna, i wychłoszcze go, i dział mu wymierzy wśród niewiernych.",
      "A ten sługa, który poznał wolę pana swego, a nie przygotował się albo nie postąpił zgodnie z jego wolą, otrzyma wiele razów;",
      "który zaś nie poznał, a postąpił karygodnie, otrzyma mało razów. Od każdego, któremu wiele zostało dane, wiele wymagać się będzie, a od tego, któremu wiele zostało powierzone, więcej zażądają.",
      "Ogień przyszedłem rzucić na ziemię i jakże bym chciał, aby już rozgorzał.",
      "I chrztem mam być ochrzczony, i jakiejże doznaję udręki, zanim to się dopełni.",
      "Myślicie, że przybyłem, aby dać na ziemi pokój? O nie, mówię wam, nie pokój, lecz podział.",
      "Odtąd bowiem w jednym domu pięciu będzie podzielonych, trzech przeciw dwóm i dwóch przeciw trzem.",
      "Oddzieli się ojciec od syna i syn od ojca, matka od córki i córka od matki, a teściowa od synowej i synowa od teściowej.",
      "Powiedział także do tłumów: – Kiedy zobaczycie chmurę wschodzącą na zachodzie, mówicie zaraz: „Deszcz nadchodzi” – i tak się dzieje.",
      "Kiedy wiatr z południa wiejący [czujecie], mówicie: „Upał będzie” – i tak się dzieje.",
      "Obłudnicy, oblicze ziemi i nieba potraficie rozeznać, a czasu tego nie umiecie rozpoznać?",
      "Dlaczego i sami nie osądzacie, co jest sprawiedliwe?",
      "Gdy bowiem udajesz się z twym przeciwnikiem do władzy, po drodze zadaj sobie trud, aby się z nim rozstać [w zgodzie], aby cię nie zaciągnął do sędziego, a sędzia nie oddał cię strażnikowi, a strażnik nie wrzucił cię do więzienia.",
      "Powiadam ci, że nie wyjdziesz stamtąd, zanim nie oddasz ostatniego grosza."
    ],
    [
      "W tym czasie przyszli jacyś [ludzie], opowiadając Mu o Galilejczykach, których krew Piłat zmieszał z ich ofiarami.",
      "Odpowiadając im, rzekł: – Sądzicie, że Galilejczycy ci byli większymi grzesznikami od wszystkich [innych] Galilejczyków, iż tak ucierpieli?",
      "Nie, mówię wam; lecz jeśli się nie opamiętacie, wszyscy podobnie zginiecie.",
      "Albo tych osiemnastu, na których runęła wieża w Siloam i zabiła ich – sądzicie, że ci byli winni bardziej niż wszyscy ludzie mieszkający w Jeruzalem?",
      "Nie, mówię wam; lecz jeśli się nie opamiętacie, wszyscy tak samo zginiecie.",
      "I opowiedział tę przypowieść: – Ktoś miał zasadzonego w swojej winnicy figowca i przyszedł szukać na nim owocu, lecz nie znalazł.",
      "Rzekł więc do ogrodnika: „Oto od trzech lat przychodzę szukać owocu na tym figowcu i nie znajduję. Zetnij [więc] go, po co bowiem na próżno ziemię zajmuje”.",
      "A on, odpowiadając mu, mówi: „Panie, zostaw go jeszcze na ten rok, póki nie okopię go i nie obrzucę nawozem.",
      "Może by wydał owoc w przyszłości, jeśli zaś nie, zetniesz go”.",
      "Nauczał w jednej z synagog w szabat.",
      "I oto była tam kobieta mająca od osiemnastu lat ducha niemocy, zgięta wpół i zupełnie niemogąca się wyprostować.",
      "Zobaczywszy ją, Jezus przywołał [ją] i rzekł do niej: – Kobieto, uwolniona jesteś od niemocy swojej.",
      "I włożył na nią ręce, i natychmiast wyprostowała się, i wychwalała Boga.",
      "W odpowiedzi na to przełożony synagogi, oburzając się, że Jezus uzdrowił w szabat, powiedział do tłumu: – Jest sześć dni, w które należy pracować, w te dni więc przychodząc, leczcie się, a nie w dzień szabatu!",
      "Odpowiadając mu, Pan rzekł: – Obłudnicy, czy każdy z was w szabat nie odwiązuje wołu swego lub osła od żłobu i wyprowadziwszy, nie poi?",
      "Czy tej córki Abrahama, która była związana przez szatana osiemnaście lat, nie należało uwolnić z tych więzów w dzień szabatu?",
      "A kiedy On to mówił, zawstydzili się wszyscy przeciwnicy Jego i cały tłum radował się ze wszystkich chwalebnych czynów, których dokonywał.",
      "Mówił więc: – Do czego podobne jest Królestwo Boże i do czego je porównam?",
      "Podobne jest do ziarnka gorczycy, które wziąwszy, człowiek zasiał w ogrodzie swoim. I wyrosło, i stało się drzewem, i ptaki niebieskie zagnieździły się na jego gałęziach.",
      "I znowu powiedział: – Do czego porównam Królestwo Boże?",
      "Podobne jest do zaczynu, który kobieta wzięła i zmieszała z trzema miarami mąki, aż się wszystko zakwasiło.",
      "I przechodził przez miasta i wsie i nauczając, zmierzał do Jerozolimy.",
      "Powiedział ktoś do Niego: – Panie, czy tylko niewielu będzie zbawionych? A On im odrzekł:",
      "– Walczcie, aby wejść przez wąskie drzwi, bo wielu – mówię wam – będzie usiłowało wejść i nie dadzą rady.",
      "Gdy pan domu wstanie i zamknie drzwi, a wy, stojąc na zewnątrz, zaczniecie pukać, mówiąc: „Panie, otwórz nam”, on, odpowiadając, powie wam: „Nie znam was, nie wiem, skąd jesteście”.",
      "Wtenczas zaczniecie mówić: „Przed tobą jadaliśmy i pili, i na naszych ulicach nauczałeś”.",
      "I powie wam, mówiąc: „Nie znam [was], nie wiem, skąd jesteście. Precz ode mnie, wy wszyscy, którzy czynicie nieprawość!”",
      "Będzie tam płacz i zgrzytanie zębów, kiedy ujrzycie Abrahama, Izaaka i Jakuba, i wszystkich proroków w Królestwie Bożym, siebie zaś precz wyrzuconych.",
      "I przyjdą od wschodu i zachodu, od północy i południa i spoczną przy stole w Królestwie Bożym.",
      "Tak oto są ostatni, którzy będą pierwszymi, i są pierwsi, którzy będą ostatnimi.",
      "W tejże godzinie podeszli jacyś faryzeusze, mówiąc Mu: – Wyjdź stąd i uchodź, bo Herod chce cię zabić!",
      "I odpowiedział im: – Idźcie, powiedzcie temu lisowi: Oto wypędzam demony i dokonuję uzdrowień dziś i jutro, a trzeciego dnia dokończę!",
      "Jednak trzeba mi dziś i jutro, i pojutrze wędrować, bo niemożliwe, by prorok zginął poza Jeruzalem.",
      "– Jeruzalem, Jeruzalem, zabijające proroków i kamienujące do niego posłanych! Ileż to razy chciałem zebrać twe dzieci jak kwoka kurczęta pod skrzydła i nie chcieliście!",
      "Oto zostawiony jest wam dom wasz. Mnie [zaś] nie ujrzycie – powiadam wam – aż [nadejdzie czas, gdy] powiecie: Błogosławiony ten, który przychodzi w imię Pańskie."
    ],
    [
      "Stało się, że w szabat On wszedł na ucztę do domu któregoś z przełożonych faryzeuszy, a oni Go podpatrywali",
      "i oto znalazł się przed Nim człowiek chory na wodną puchlinę.",
      "A Jezus, zwracając się do znawców Pism i faryzeuszy, rzekł: – Wolno w szabat uzdrawiać czy nie?",
      "Lecz oni milczeli. I ująwszy go za rękę, uzdrowił go i odprawił.",
      "A do nich rzekł: – Jeśli syn albo wół któregoś z was wpadnie do studni, czyż [nikt] nie wyciągnie go od razu w dzień szabatu?",
      "I nie potrafili na to odpowiedzieć.",
      "Widząc zaś, jak goście wybierali sobie pierwsze miejsca, powiedział im przypowieść:",
      "– Gdy ktoś zaprosi cię na wesele, nie zajmuj pierwszego miejsca, bo może być zaproszony przez niego ktoś znakomitszy od ciebie",
      "i gdy przyjdzie ten, który ciebie i jego zaprosił, powie ci: „Zrób temu miejsce” – a ty pójdziesz ze wstydem zająć miejsce ostatnie.",
      "Ale gdy będziesz zaproszony, spocznij na ostatnim miejscu, żeby gdy przyjdzie ten, który cię zaprosił, powiedział ci: „Przyjacielu, przenieś się wyżej”. Wtedy pochwalą cię wobec wszystkich współbiesiadników.",
      "Albowiem każdy, kto się wywyższa, będzie poniżony, a kto się uniża, będzie wywyższony.",
      "I powiedział temu, który Go zaprosił: – Gdy urządzasz obiad lub wieczerzę, nie spraszaj swoich przyjaciół, braci, krewnych ani bogatych sąsiadów, aby i oni cię zaprosili i byłoby ci odpłacone.",
      "Ale gdy urządzasz przyjęcie, zaproś biedaków, kaleki, kulawych, ślepych.",
      "A szczęśliwy będziesz, bo nie mają ci czym odpłacić, odpłacone bowiem ci będzie przy zmartwychwstaniu sprawiedliwych.",
      "Usłyszawszy to, jeden ze współbiesiadników powiedział Mu: – Szczęśliwy, kto będzie spożywał chleb w Królestwie Bożym.",
      "A On mu powiedział: – Pewien człowiek urządził wielką ucztę i zaprosił wielu.",
      "I wysłał swego sługę w godzinie uczty, by powiedział zaproszonym: „Przybywajcie, bo już jest gotowe!”",
      "I zaczęli wszyscy wymawiać się jednakowo. Pierwszy rzekł mu: „Kupiłem kawałek pola i muszę pójść je obejrzeć. Proszę cię, uznaj mnie za usprawiedliwionego”.",
      "A drugi powiedział: „Kupiłem pięć par wołów i idę je wypróbować! Proszę cię, uznaj mnie za usprawiedliwionego”.",
      "Jeszcze inny rzekł: „Ożeniłem się, dlatego przyjść nie mogę”.",
      "Powróciwszy, sługa przekazał to swemu panu. Wtedy pan domu, płonąc gniewem, powiedział swemu słudze: „Wyjdź szybko na ulice i zaułki miejskie i wprowadź tu biedaków, kaleki, ślepych i kulawych”.",
      "I rzekł sługa: „Panie, stało się, jak nakazałeś, i jeszcze jest miejsce”.",
      "Powiedział pan do sługi: „Wyjdź na drogi i między opłotki i nakłaniaj do wejścia, aby był zapełniony dom mój.",
      "Powiadam wam bowiem: Nikt z tych zaproszonych nie posmakuje mojej uczty”.",
      "I ciągnęły za Nim tłumy wielkie, i zwróciwszy się do nich, powiedział:",
      "– Jeśli ktoś przychodzi do mnie, a nie miłuje ojca swego i matki, i żony, i dzieci, i braci, i sióstr, i nawet życia swego mniej niż mnie, nie może być moim uczniem.",
      "Kto idzie za mną, a nie dźwiga swego krzyża, nie może być moim uczniem.",
      "Któż bowiem z was, chcąc zbudować wieżę, najpierw nie usiądzie, aby obliczyć koszta, czy starczy mu na jej wykończenie?",
      "Żeby nie było tak, że położywszy fundament, nie mógłby dokończyć [budowy] i wszyscy patrzący na to poczęliby z niego szydzić,",
      "mówiąc: „Ten człowiek zaczął budować i nie mógł dokończyć!”.",
      "Albo który król, wyruszając na wojnę, aby walczyć się z innym królem, nie usiądzie najpierw, aby zasięgnąć rady, czy mocen jest w dziesięć tysięcy zmierzyć się z tym, który z dwudziestoma tysiącami nadciąga przeciw niemu?",
      "W przeciwnym razie, gdy tamten jest jeszcze daleko, wyprawia poselstwo z prośbą o pokój.",
      "Tak więc nikt z was, kto nie wyrzeka się wszystkiego, co do niego należy, nie może być moim uczniem.",
      "Dobra jest sól. Jeśli zaś i sól moc swoją straci, czymże będzie można ją osolić?",
      "Nie przydaje się nawet jako nawóz do ziemi, wyrzuca się ją precz. Kto ma uszy do słuchania, niechaj słucha."
    ],
    [
      "Gdy zaś zbliżali się do Niego wszyscy celnicy i grzesznicy, aby Go słuchać,",
      "szemrali faryzeusze i znawcy Pism, mówiąc: – Ten grzeszników przyjmuje i biesiaduje z nimi.",
      "Opowiedział więc im taką przypowieść, mówiąc:",
      "– Jaki człowiek spośród was, mając sto owiec i zgubiwszy jedną z nich, nie zostawi dziewięćdziesięciu dziewięciu na pustkowiu i nie pójdzie za zaginioną, aż ją odnajdzie?",
      "I odnalazłszy, kładzie ją sobie na ramiona, radując się.",
      "I przyszedłszy do domu, zwołuje przyjaciół i sąsiadów, mówiąc im: „Radujcie się ze mną, bo odnalazłem owcę moją, tę zaginioną!”",
      "Powiadam wam: taka radość będzie w niebie z jednego grzesznika, który się nawraca, większa niż z dziewięćdziesięciu dziewięciu sprawiedliwych, którzy nie mają potrzeby nawrócenia.",
      "Albo jaka kobieta, mająca dziesięć drachm, gdy zgubi jedną drachmę, czy nie zapala lampki i nie zamiata domu, i nie szuka dokładnie, aż ją odnajdzie?",
      "A odnalazłszy, zwołuje przyjaciółki i sąsiadki, mówiąc: „Radujcie się ze mną, bo odnalazłam drachmę, którą zgubiłam!”",
      "Taka, mówię wam, powstaje radość w obliczu aniołów Bożych z jednego nawracającego się grzesznika.",
      "Powiedział też: – Pewien człowiek miał dwóch synów.",
      "I rzekł młodszy z nich do ojca: „Ojcze, daj przypadającą mi część własności”. I on rozdzielił im dorobek swego życia.",
      "A po niewielu dniach, zabrawszy wszystko, młodszy syn odszedł do dalekiej krainy i tam roztrwonił własność swoją, żyjąc rozwiąźle.",
      "A gdy wszystko roztrwonił, nastał wielki głód w tamtej krainie i on zaczął cierpieć nędzę.",
      "I poszedłszy, przystał [na służbę] do jednego z mieszkańców tej krainy, a on posłał go na swoje pola, aby pasł świnie.",
      "I pragnął najeść się łupinek, którymi karmi się świnie, ale nikt mu nie dawał.",
      "Opamiętawszy się, rzekł: „Iluż to najemnikom ojca mego zbywa chleba, ja zaś tu z głodu ginę.",
      "Podniosę się, pójdę do ojca mego i powiem mu: ojcze, zgrzeszyłem przeciw niebu i przed tobą,",
      "już nie jestem godzien być zwany twoim synem; uczyń mnie jednym z najemników swoich”.",
      "I podniósłszy się, przyszedł do ojca swego. Gdy jeszcze był daleko, ujrzał go ojciec i wzruszony ulitował się, i podbiegłszy, rzucił mu się na szyję i ucałował go.",
      "A syn rzekł do niego: „Ojcze, zgrzeszyłem przeciw niebu i przed tobą, już nie jestem godzien być zwany synem twoim”.",
      "Ojciec rzekł do sług swoich: „Szybko wynieście najprzedniejszą szatę i obleczcie go, i dajcie pierścień na rękę jego i sandały na nogi,",
      "i przyprowadźcie wykarmione cielę, zabijcie i ucztując, weselmy się!",
      "Albowiem ten oto syn mój był martwy i ożył, zaginął i został odnaleziony”. I zaczęli się weselić.",
      "A starszy jego syn był w polu. Gdy wracając, zbliżał się do domu, usłyszał muzykę i śpiewy taneczne.",
      "I przywoławszy jednego ze sług, dowiadywał się, co tu się dzieje.",
      "On zaś rzekł mu: „Brat twój wrócił i ojciec twój zabił wykarmione cielę, bo zdrowym go odzyskał”.",
      "Rozgniewał się więc i nie chciał wejść, ojciec zaś, wyszedłszy, zapraszał go.",
      "On jednak, odpowiadając, rzekł do ojca swego: „Oto tyle lat służę ci i nigdy nie naruszyłem przykazania twego, a nigdy nie dałeś mi koźlęcia, abym się z przyjaciółmi moimi weselił.",
      "Kiedy zaś ten twój syn, który roztrwonił dorobek twojego życia z rozpustnicami, powrócił, zabiłeś dla niego wykarmione cielę”.",
      "A on rzekł do niego: „Dziecko, ty zawsze ze mną jesteś i wszystko, co moje, twoje jest.",
      "Weselić się więc i radować należało, bo ten twój brat był martwy i ożył, zaginął i odnalazł się”."
    ],
    [
      "I rzekł do uczniów: – Był pewien bogaty człowiek, który miał zarządcę i ten został oskarżony przed nim, że trwoni majętności jego.",
      "I przywoławszy go, rzekł mu: „Cóż to słyszę o tobie? Rozlicz się z zarządzania twego, dalej bowiem nie możesz zarządzać”.",
      "Wtedy rządca powiedział sobie: „Co mam uczynić, skoro pan mój odbiera mi zarząd? Kopać nie mam siły, żebrać się wstydzę.",
      "Wiem, co mam czynić, aby – gdy będę pozbawiony zarządu – przyjęli mnie do domów swoich”.",
      "I przywoławszy oddzielnie każdego z dłużników pana swego, powiedział pierwszemu: „Ileś winien panu memu?”",
      "On zaś odrzekł: „Sto baryłek oliwy”. Ten rzekł mu: „Weź swoje kwity i siadłszy, szybko napisz: pięćdziesiąt”.",
      "Następnie rzekł do innego: „A ty ileś winien?” Ten zaś rzekł: „Sto korców zboża”. Mówi mu: „Weź swoje kwity i napisz: osiemdziesią”.",
      "I pochwalił pan niesprawiedliwego zarządcę, że przemyślnie uczynił. Albowiem synowie tego świata przemyślniejsi są od synów światłości w swoim pokoleniu.",
      "I ja wam powiadam: Czyńcie sobie przyjaciół z mamony niesprawiedliwości, aby kiedy się skończy, przyjęli was do domostw wiekuistych.",
      "Wierny w najmniejszym i w wielkim wierny jest. Nieprawy w najmniejszym i w wielkim jest nieprawy.",
      "Jeśli więc w nieprawej mamonie nie staliście się wierni, to kto wam powierzy prawdziwe [dobro]?",
      "I jeśli w cudzym nie staliście się wierni, to wasze kto wam da?",
      "Żaden sługa nie może służyć dwóm panom: jednego bowiem będzie nienawidził, a drugiego będzie miłował, albo jednemu będzie oddany, a drugim wzgardzi. Nie możecie Bogu służyć i mamonie.",
      "I słyszeli to wszystko lubiący pieniądze faryzeusze i wyśmiewali Go.",
      "I rzekł do nich: – Wy jesteście tymi, którzy samych siebie uznają za sprawiedliwych przed ludźmi, Bóg jednak zna serca wasze. Albowiem to, co pośród ludzi jest wzniosłe, obrzydliwością jest przed Bogiem.",
      "Prawo i Prorocy – aż do Jana, a odtąd zwiastowane jest Królestwo Boże i każdy z trudem się do niego wdziera.",
      "Łatwiej zaś niebu i ziemi przeminąć niż jednej kresce Prawa upaść.",
      "Każdy, kto oddala żonę swoją i poślubia drugą, cudzołoży. I kto poślubia oddaloną przez męża, cudzołoży.",
      "A był pewien człowiek bogaty i przyodziewał się w purpurę i bisior, i co dzień wystawnie ucztował.",
      "A nędzarz pewien, imieniem Łazarz, leżał porzucony pod jego drzwiami, cały we wrzodach.",
      "I jakże pragnął zaspokoić głód tym, co spadało ze stołu bogacza, ale tylko psy przychodziły lizać jego gnijące rany.",
      "I stało się, że umarł nędzarz i został zaniesiony przez aniołów na łono Abrahama; umarł też i bogacz, i został pogrzebany.",
      "I w Hadesie, wśród męczarni, podniósłszy oczy swoje, widzi w oddali Abrahama i Łazarza na łonie jego.",
      "I zawołał głośno: „Ojcze Abrahamie, zmiłuj się nade mną i poślij Łazarza, aby umoczył czubek palca swego w wodzie i zwilżył mój język, gdyż męki cierpię w tym płomieniu”.",
      "Abraham odrzekł: „Dziecko, przypomnij sobie, że w życiu twym wiodło ci się dobrze, tak jak Łazarzowi – źle; a teraz jemu pociecha, a tobie – męka.",
      "A zresztą pomiędzy nami i wami rozciąga się przepaść bezdenna, żeby ci, którzy by nawet chcieli stąd przejść do was albo stamtąd do nas, nie mogli się przedostać”.",
      "Odrzekł więc: „Proszę cię zatem, ojcze, abyś posłał go do domu mego ojca;",
      "mam bowiem pięciu braci, niech ostrzeże ich, aby i oni nie znaleźli się w tym miejscu męki”.",
      "Na co Abraham: „Mają Mojżesza i Proroków, niech ich słuchają!”",
      "A on odrzekł: „O, nie, ojcze Abrahamie! Ale gdyby ktoś z umarłych przyszedł do nich, nawrócą się”.",
      "Odparł mu: „Jeśli Mojżesza i Proroków nie posłuchają, to nie przekona ich nawet ktoś, kto zmartwychwstał”."
    ],
    [
      "Powiedział do uczniów swoich: – Niemożliwe, by nie przyszły zgorszenia, lecz biada temu, przez kogo przychodzą.",
      "Lepiej by mu było, gdyby mu kamień młyński nałożono na szyję i wrzucono go do morza, niż gdyby zgorszył jednego z tych maluczkich.",
      "Baczcie na siebie! Gdy zgrzeszy brat twój, upomnij go, a gdy się nawróci, przebacz mu.",
      "I gdyby siedem razy na dzień zgrzeszył przeciw tobie i siedem razy zwrócił się do ciebie, mówiąc: żałuję – przebacz mu.",
      "Powiedzieli apostołowie do Pana: – Przymnóż nam wiary!",
      "A Pan powiedział: – Gdybyście mieli wiarę jak ziarenko gorczycy i powiedzieli [temu] drzewu morwowemu: „Wykorzeń się i zasadź się w morzu”, posłuchałoby was.",
      "Któż z was, mając sługę, który orze lub pasie, powie mu, kiedy wraca z pola: „Chodź zaraz, spocznij przy stole”?",
      "Czyż raczej nie powie mu: „Przygotuj mi coś na wieczerzę i przepasawszy się, usługuj mi, aż się najem i napiję, a potem ty zjesz sobie i wypijesz”?",
      "Czy jest wdzięczny słudze, że uczynił, co mu nakazano?",
      "Tak i wy, kiedy uczynicie wszystko, co wam nakazano, mówcie: „Słudzy my nieużyteczni, uczyniliśmy, co powinniśmy uczynić”.",
      "I stało się, że podążał do Jeruzalem i przechodził pomiędzy Samarią i Galileą.",
      "A gdy wchodził do pewnej wsi, wyszło Mu naprzeciw dziesięciu trędowatych, którzy stanęli z dala.",
      "I podnieśli głos, wołając: – Jezusie, Mistrzu, zmiłuj się nad nami!",
      "I ujrzawszy ich, powiedział: – Idźcie, pokażcie się kapłanom! I stało się, że idąc, zostali oczyszczeni.",
      "A jeden z nich, zobaczywszy, że został uleczony, wrócił, głośno wychwalając Boga,",
      "i padł na twarz do nóg Jego, dziękując Mu. A był on Samarytaninem.",
      "Odpowiadając, rzekł Jezus: – Czyż nie dziesięciu zostało oczyszczonych? A gdzież dziewięciu?",
      "Nie znalazł się nikt, kto by wrócił oddać Bogu chwałę – tylko ten cudzoziemiec?",
      "A do niego powiedział: – Wstań i idź! Wiara twoja cię uratowała.",
      "Pytany przez faryzeuszy, kiedy nadejdzie Królestwo Boże, odpowiedział im, mówiąc: – Królestwo Boże nie przychodzi dostrzegalnie;",
      "i nie powiedzą: oto tu! lub: tam! Oto bowiem Królestwo Boże jest pośród was!",
      "Do uczniów zaś powiedział: – Nadejdą dni, gdy zapragniecie ujrzeć jeden z dni Syna Człowieczego i nie zobaczycie.",
      "Będą wam mówili: oto tam! [lub:] oto tu! Nie odchodźcie [stąd] ani nie biegnijcie [tam]!",
      "Jak bowiem błyskawica rozświetla niebo od jednego krańca nieba po drugi, tak będzie z Synem Człowieczym w jego Dniu.",
      "Najpierw jednak trzeba mu wiele wycierpieć i być odrzuconym przez to pokolenie.",
      "I jak stało się w dniach Noego, tak będzie w Dniach Syna Człowieczego:",
      "jedli, pili, żenili się, za mąż wydawali, aż do tego dnia, gdy Noe wszedł do arki i nadszedł kataklizm, i wszystkich wytracił.",
      "Podobnie jak stało się w dniach Lota: jedli, pili, kupowali, sprzedawali, sadzili, budowali,",
      "aż pewnego dnia, gdy wyszedł Lot z Sodomy, spadł z nieba deszcz ognia i siarki i wszystkich wytracił.",
      "Tak samo będzie w Dniu, w którym Syn Człowieczy się objawi.",
      "W owym Dniu, kto będzie na tarasie, a jego rzeczy w mieszkaniu, niech nie schodzi po nie, a ten, kto w polu, także niech się nie wraca.",
      "Przypomnijcie sobie żonę Lota!",
      "Kto by starał się życie swoje zachować dla siebie, utraci je; kto by zaś je utracił, zachowuje.",
      "Mówię wam: Owej nocy dwóch będzie na jednym łożu; jeden będzie zabrany, a drugi – zostawiony.",
      "Dwie będą mełły razem: jedna będzie zabrana, druga – zostawiona.",
      "[]",
      "Odpowiadając, mówią Mu: – Gdzie, Panie? Odparł im: – Gdzie ciało, tam i sępy się zgromadzą."
    ],
    [
      "Opowiadał im też przypowieść, jak powinni stale się modlić i nie zniechęcać się,",
      "mówiąc: – Był w jakimś mieście pewien sędzia, który Boga się nie bał i przed człowiekiem wstydu nie miał.",
      "I była w owym mieście wdowa, która przychodziła do niego, mówiąc: „Oddaj mi sprawiedliwość wobec przeciwnika mego!”",
      "I nie chciał do czasu. Potem zaś powiedział sobie: „Chociaż Boga się nie boję i przed człowiekiem wstydu nie mam,",
      "ponieważ jednak wdowa ta sprawia mi kłopot, oddam jej sprawiedliwość, aby w końcu nie przyszła mnie spoliczkować”.",
      "Powiedział Pan: – Posłuchajcie, co mówi sędzia niesprawiedliwości.",
      "A czy Bóg nie odda sprawiedliwości swoim wybrańcom, wołającym do Niego dniem i nocą, czy długo będzie z tym zwlekał?",
      "Powiadam wam: Szybko odda im sprawiedliwość. Tylko czy Syn Człowieczy, przyszedłszy, znajdzie wiarę na ziemi?",
      "A do niektórych, przeświadczonych o sobie, że są sprawiedliwi, i poniżających pozostałych, powiedział tę przypowieść:",
      "– Dwóch ludzi wstąpiło do świątyni, aby pomodlić się: jeden faryzeusz, a drugi celnik.",
      "Faryzeusz, stanąwszy, tak modlił się w sobie: „Boże, dziękuję Ci, że nie jestem taki jak pozostali ludzie: drapieżni, niesprawiedliwi, cudzołożni albo jak ten oto celnik!",
      "Poszczę dwa razy przed szabatem, oddaję dziesięcinę ze wszystkich dochodów”.",
      "Celnik zaś, stojąc daleko, nie chciał nawet oczu podnieść ku niebu, lecz bił się w piersi, mówiąc: „Boże, bądź miłościw mnie, grzesznikowi!”",
      "Powiadam wam: Ten odszedł do domu swego usprawiedliwiony bardziej niż tamten, albowiem każdy, kto się wywyższa, będzie poniżony, a kto się uniża, będzie wywyższony.",
      "I przynoszono do Niego małe dzieci, aby ich dotknął. Widząc to, uczniowie zakazywali im.",
      "A Jezus przywołał je, mówiąc: – Pozwólcie dzieciom przychodzić do mnie i nie zabraniajcie im, takich bowiem jest Królestwo Boże.",
      "Amen, mówię wam: Kto by nie przyjął Królestwa Bożego jak dziecko, nie wejdzie do niego.",
      "I zapytał Go [pewien] dostojnik, mówiąc: – Nauczycielu dobry, co czyniąc, odziedziczę życie wieczne?",
      "Odrzekł mu Jezus: – Czemu nazywasz mnie dobrym? Nikt nie jest dobry, tylko jeden Bóg.",
      "Przykazania znasz: Nie cudzołóż! Nie zabijaj! Nie kradnij! Nie mów fałszywego świadectwa! Czcij ojca swego i matkę!",
      "A ten powiedział: – Tego wszystkiego przestrzegałem od młodości.",
      "Usłyszawszy to, Jezus rzekł mu: – Jeszcze jednego ci brak: wszystko, co masz, sprzedaj i rozdaj biednym, a będziesz miał skarb w niebie, i przyjdź, by pójść za mną!",
      "On, usłyszawszy to, bardzo się zasmucił, był bowiem bardzo bogaty.",
      "A Jezus, widząc go [bardzo zasmuconego], rzekł: – Z jakim trudem wchodzą majętni do Królestwa Bożego!",
      "Łatwiej jest wielbłądowi przejść przez ucho igielne niż bogatemu wejść do Królestwa Bożego.",
      "Ci, którzy usłyszeli to, powiedzieli: – Któż więc może być zbawiony?",
      "A On odrzekł: – Co niemożliwe u ludzi, możliwe jest u Boga.",
      "Powiedział Piotr: – Oto my, zostawiwszy wszystko, co nasze, poszliśmy za Tobą!",
      "A On rzekł im: – Amen, mówię wam: Nie ma nikogo, kto by zostawił dom lub żonę, lub braci, lub rodziców, lub dzieci dla Królestwa Bożego,",
      "żeby nie otrzymał wielokrotnie więcej w tym czasie, a w nadchodzącym wieku życia wiecznego.",
      "Wziąwszy zaś Dwunastu, rzekł do nich: – Oto wstępujemy do Jeruzalem i dokona się wszystko, co napisano przez proroków o Synu Człowieczym.",
      "Zostanie bowiem wydany poganom, wyszydzą go i znieważą, i oplują,",
      "i ubiczują, i zabiją go, i trzeciego dnia powstanie.",
      "A oni niczego z tego nie pojęli i była ta sprawa zakryta przed nimi, i nie rozumieli tego, co powiedziano.",
      "Stało się zaś, gdy On zbliżał się do Jerycha, że pewien niewidomy siedział przy drodze, żebrząc.",
      "Słysząc tłum przechodzący obok, dopytywał się, co by to było.",
      "Oznajmili mu, że to Jezus Nazarejczyk nadchodzi.",
      "I zawołał, mówiąc: – Jezusie, Synu Dawidowy, zmiłuj się nade mną!",
      "Ci, którzy szli przodem, nakazywali mu, aby milczał, on zaś jeszcze bardziej krzyczał: – Synu Dawidowy, zmiłuj się nade mną!",
      "Przystanąwszy, Jezus rozkazał przyprowadzić go do siebie. Gdy on zbliżył się, spytał go:",
      "– Co chcesz, abym ci uczynił? On zaś rzekł: – Panie, żebym znowu widział.",
      "A Jezus rzekł mu: – Przejrzyj, wiara twoja uratowała cię.",
      "I natychmiast przejrzał znowu i poszedł za Nim, wysławiając Boga. A cały lud, widząc [to], oddał chwałę Bogu."
    ],
    [
      "I wszedłszy do Jerycha, przechodził przez nie.",
      "A oto mąż, noszący imię Zacheusz, który był przełożonym celników i bogaczem,",
      "starał się zobaczyć, któż to ten Jezus, a nie mógł ze względu na tłum, albowiem był małego wzrostu.",
      "I pobiegłszy naprzód, wszedł na drzewo sykomory, aby ujrzeć Go, miał bowiem tamtędy przechodzić.",
      "A gdy Jezus przyszedł na to miejsce, spojrzawszy w górę, rzekł do niego: – Zacheuszu, pośpiesz się, zejdź, dzisiaj bowiem trzeba mi pozostać w domu twoim.",
      "I pośpiesznie zszedł, i przyjął Go z radością.",
      "A widząc to, wszyscy szemrali, mówiąc: – Do człowieka grzesznego poszedł na spoczynek.",
      "A Zacheusz, stanąwszy, powiedział do Pana: – Oto połowę mojej majętności, Panie, daję biednym, a jeśli od kogoś coś wymusiłem, oddaję poczwórnie.",
      "Powiedział do niego Jezus: – Dzisiaj zbawienie stało się temu domowi, jako że i ten jest synem Abrahamowym.",
      "Przyszedł bowiem Syn Człowieczy, by szukać i zbawić to, co zginęło.",
      "A gdy oni słuchali tego, jako że był blisko Jeruzalem, a im się wydawało, że rychło ma się objawić Królestwo Boże, przedstawił [im taką] przypowieść.",
      "Tak powiedział: – Pewien człowiek wysokiego rodu udał się do dalekiej krainy, aby uzyskać dla siebie władzę królewską i powrócić.",
      "I wezwawszy swych dziesięciu sług, dał im dziesięć min [srebra] i rzekł do nich: „Obracajcie nimi, aż powrócę!”",
      "Ale jego obywatele nienawidzili go i wysłali w ślad za nim poselstwo, mówiąc: „Nie chcemy, aby ten królował nad nami!”.",
      "I stało się, gdy powrócił, otrzymawszy władzę królewską, że rozkazał wezwać do siebie te sługi, którym powierzył srebro, aby dowiedzieć się, jakie zyski osiągnęli.",
      "Stanął pierwszy, mówiąc: „Panie, mina twoja przyniosła dziesięć min”.",
      "Powiedział mu: „Znakomicie, sługo dobry, ponieważ byłeś wierny w tym, co najmniejsze, będziesz miał władzę nad dziesięcioma miastami”.",
      "I przyszedł drugi, mówiąc: „Mina twoja, panie, zarobiła pięć min”.",
      "Rzekł więc i temu: „I ty bądź nad pięcioma miastami”.",
      "Przyszedł też jeszcze inny, mówiąc: „Panie, oto mina twoja, którą mi dałeś, odłożona w chuście.",
      "Bałem się bowiem ciebie, boś jest człowiek srogi: bierzesz, czegoś nie położył, i żniesz, czegoś nie zasiał”.",
      "Mówi mu: „Z ust twoich sądzę cię, zły sługo. Wiedziałeś, żem jest człowiek srogi, biorę, czego nie położyłem, i żnę, czego nie siałem.",
      "Dlaczego nie puściłeś mojego srebra w obrót bankowy? A ja po powrocie zażądałbym jego zwrotu z procentem”.",
      "A do stojących przed nim rzekł: „Zabierzcie mu tę minę i dajcie temu, który ma dziesięć min”.",
      "I rzekli mu: „Panie, ma dziesięć min!”",
      "„Powiadam wam: Każdemu, kto ma, będzie dane, a temu, który nie ma, będzie zabrane i to, co ma.",
      "Natomiast wrogów moich, tych, którzy nie chcieli, abym nad nimi królował, przyprowadźcie tu i zabijcie przede mną”.",
      "A powiedziawszy to, [Jezus] poszedł dalej, idąc w górę do Jerozolimy.",
      "I stało się, gdy zbliżał się do Betfage i do Betanii, do góry zwanej Oliwną, posłał dwóch uczniów,",
      "mówiąc: – Pójdźcie do tej wsi przed wami. Wchodząc do niej, znajdziecie oślę uwiązane, na którym nikt z ludzi jeszcze nie siedział; odwiązawszy je, przyprowadźcie.",
      "A gdyby ktoś was zapytał: „Dlaczegoż [je] odwiązujecie?”, powiedzcie tak: „Panu jest potrzebne”.",
      "A kiedy posłańcy poszli, zastali [wszystko], tak jak im powiedział.",
      "Kiedy bowiem oni odwiązywali oślę, rzekli do nich jego właściciele: „Dlaczego odwiązujecie oślę?”",
      "A oni rzekli: „Panu jest potrzebne”.",
      "I przywiedli je do Jezusa, i narzuciwszy swoje szaty na oślę, posadzili Jezusa.",
      "A gdy On podążał naprzód, rozścielali szaty swoje na drodze.",
      "I gdy zbliżał się już do podnóża Góry Oliwnej, cały tłum uczniów, radując się, zaczął chwalić Boga głosem wielkim za wszystkie dzieła mocy, które oglądali,",
      "wołając: Błogosławiony, który przybywa, król w imię Pańskie! W niebie pokój i chwała na wysokościach!",
      "A niektórzy faryzeusze z tłumu rzekli do Niego: – Nauczycielu, upomnij twoich uczniów!",
      "I odpowiadając, rzekł im: – Mówię wam, jeśli ci będą milczeli, kamienie będą krzyczeć.",
      "A gdy zbliżał się, widząc miasto, zapłakał nad nim,",
      "mówiąc: – Gdybyś i ty poznało w tym dniu, co jest ku pokojowi, teraz zaś [to] jest zakryte przed oczami twymi!",
      "Albowiem przyjdą na ciebie dni i wrogowie usypią wokół ciebie wały oblężnicze, i otoczą cię, i ścisną cię zewsząd,",
      "i zrównają z ziemią ciebie wraz z dziećmi twoimi, i nie pozostawią kamienia na kamieniu w tobie, jako żeś nie poznało czasu nawiedzenia twego.",
      "I wszedłszy do świątyni, zaczął wypędzać sprzedających,",
      "mówiąc im: – Napisano: I będzie dom mój domem modlitwy, a wy uczyniliście go jaskinią zbójców.",
      "I nauczał codziennie w świątyni. Arcykapłani zaś i znawcy Pism szukali [sposobności], by Go zgładzić, także i pierwsi wśród ludu.",
      "I nie znajdowali [sposobu], aby to uczynić, lud bowiem cały, słuchając Go, chłonął każde Jego słowo."
    ],
    [
      "I stało się jednego z tych dni, że gdy On nauczał lud w świątyni i zwiastował Ewangelię, przystąpili arcykapłani i znawcy Pism ze starszymi",
      "i rzekli do Niego: – Powiedz nam, jaką władzą to czynisz lub kim jest ten, kto ci dał tę władzę?",
      "A odpowiadając, rzekł do nich: – Poproszę i ja was o słowo, powiedzcie mi:",
      "chrzest Jana z nieba był czy od ludzi?",
      "Oni zaś zaczęli rozważać między sobą, mówiąc: „Jeśli powiemy: z nieba, powie, dlaczego mu nie uwierzyliście?",
      "A jeśli powiemy: od ludzi, ukamienuje nas cały lud, jest bowiem przekonany, że Jan jest prorokiem”.",
      "I odpowiedzieli, że nie wiedzą skąd.",
      "A Jezus rzekł im: – To i ja nie powiem wam, jaką władzą to czynię.",
      "I zaczął ludowi opowiadać tę przypowieść: – Człowiek [pewien] zasadził winnicę, przekazał ją rolnikom i wyjechał na dłużej.",
      "We właściwym czasie posłał sługę do rolników, aby mu dali część owoców winnicy. Rolnicy zaś, pobiwszy go, odesłali go z pustymi rękoma.",
      "I ponownie posłał drugiego sługę, a oni i tego pobiwszy i znieważywszy, odesłali z pustymi rękoma.",
      "Jeszcze raz posłał, już trzeciego, a oni i tego poraniwszy, wyrzucili.",
      "Wtedy pan winnicy powiedział: „Cóż uczynię? Syna mego umiłowanego poślę, tego może uszanują”.",
      "Widząc go zaś, rolnicy rozważali między sobą, mówiąc: „To jest dziedzic, zabijmy go, aby dziedzictwo nasze było!”",
      "I wyrzuciwszy go poza winnicę, zabili. Co więc uczyni im pan winnicy?",
      "Przyjdzie i wygubi tych rolników, a winnicę odda innym. I usłyszawszy to, rzekli: – Oby się tak nie stało!",
      "A On, spojrzawszy bacznie na nich, rzekł: – Co więc znaczy to, co napisano: Kamień, który odrzucili budujący, ten stał się kamieniem węgielnym?",
      "Każdy, kto upadnie na ten kamień, będzie rozbity, a na kogo ten kamień spadnie, zmiażdży go.",
      "I w tej godzinie starali się znawcy Pism i arcykapłani położyć na Niego rękę, lecz bali się ludu; zrozumieli bowiem, że o nich powiedział tę przypowieść.",
      "I śledząc [Go], posłali donosicieli, którzy udawali sprawiedliwych, żeby przyłapać Go na słowie, tak aby wydać Go zwierzchności i władzy namiestnika.",
      "I zapytali Go: – Nauczycielu, wiemy, że dobrze mówisz i uczysz, i nie kierujesz się względami ludzkimi, ale drogi Bożej zgodnie z prawdą nauczasz.",
      "Godzi się nam płacić podatek cesarzowi czy nie?",
      "Przejrzawszy ich przewrotność, rzekł do nich:",
      "– Pokażcie mi denara! Czyj ma wizerunek i napis? Odrzekli: – Cesarza!",
      "A On powiedział do nich: – A zatem oddajcie, co cesarskie – cesarzowi, a co boskie – Bogu!",
      "I nie udało im się przyłapać Go na słowie w obecności ludu. Zdumieni Jego odpowiedzią, zamilkli.",
      "Niektórzy zaś z saduceuszy, zaprzeczających zmartwychwstaniu, podeszli i zapytali Go,",
      "mówiąc: – Nauczycielu, napisał nam Mojżesz: Jeśli czyjś brat umrze, będąc żonaty, a byłby bezdzietny, niech brat pojmie jego żonę i wzbudzi potomstwo bratu swemu.",
      "Było więc siedmiu braci. I pierwszy, pojąwszy żonę, umarł bezdzietnie.",
      "I drugi,",
      "i trzeci pojął ją; i tak kolejno siedmiu nie zostawiło dzieci i pomarło.",
      "Wreszcie i żona umarła.",
      "Którego więc z nich żoną będzie po powstaniu z martwych? Siedmiu bowiem miało ją za żonę.",
      "Powiedział im Jezus: – Dzieci tego świata żenią się i za mąż wychodzą,",
      "a ci, którzy będą uznani za godnych osiągnięcia tamtego świata i powstania z martwych, nie żenią się ani wychodzą za mąż.",
      "Nie mogą bowiem już umrzeć, gdyż są równi aniołom i synami Bożymi są, będąc synami zmartwychwstania.",
      "A że umarli zmartwychwstają, i Mojżesz obwieszcza [opowiadając] o krzewie [gorejącym], nazywając Pana Bogiem Abrahama, Bogiem Izaaka i Bogiem Jakuba.",
      "Bóg nie jest Bogiem umarłych, lecz żywych, u Niego bowiem wszyscy są żywi.",
      "Odpowiadając, niektórzy ze znawców Pism rzekli: – Nauczycielu, dobrze powiedziałeś.",
      "I więcej już nie odważyli się Go o cokolwiek pytać.",
      "A On rzekł do nich: – Jakże to mówią, że Chrystus jest synem Dawida?",
      "Sam bowiem Dawid mówi w Księdze Psalmów: Rzekł Pan Panu memu: Zasiądź po mojej prawicy,",
      "aż położę wrogów twoich jako podnóżek stóp twoich!",
      "Jeśli Dawid nazywa Go Panem, to jak może być jego synem?",
      "A gdy słyszał Go cały lud, powiedział [swoim] uczniom:",
      "– Wystrzegajcie się znawców Pism, którzy chętnie chodzą w długich szatach i lubią pozdrowienia na rynkach i pierwsze siedzenia w synagogach, i pierwsze miejsca na ucztach,",
      "którzy przejadają dobra wdów i dla oczu ludzkich wiele się modlą! Ci otrzymają najsurowszy wyrok."
    ],
    [
      "I podniósłszy wzrok, zobaczył bogaczy wrzucających swe dary do skarbnicy.",
      "Zobaczył też biedną wdowę wrzucającą tam dwa grosiki.",
      "I powiedział: – Zaprawdę mówię wam, że ta biedna wdowa więcej od wszystkich wrzuciła.",
      "Wszyscy ci bowiem ze swego nadmiaru dorzucili do darów, a ta ze swego niedostatku wrzuciła wszystko, co miała na życie.",
      "A [kiedy] niektórzy mówili o świątyni, że jest ozdobiona pięknymi kamieniami i ofiarowanymi klejnotami, rzekł:",
      "– Nadejdą dni, w których z tego, co oglądacie, nie pozostanie kamień na kamieniu, który by nie był obalony.",
      "Pytali Go, mówiąc: – Nauczycielu, kiedy więc to będzie i jaki będzie znak, że to ma się stać?",
      "A On powiedział: – Baczcie, aby was nie zwiedziono! Ponieważ wielu przyjdzie w imię moje, mówiąc: ja jestem; i czas się przybliżył! Nie idźcie za nimi!",
      "A kiedy usłyszycie o wojnach i rozruchach, nie lękajcie się! Trzeba bowiem, aby to się stało najpierw, ale nie zaraz koniec.",
      "Wówczas mówił do nich: – Podniesie się naród przeciw narodowi i królestwo przeciw królestwu,",
      "będą wielkie trzęsienia ziemi, w różnych miejscach głód i zaraza, zjawiska budzące strach, i będą wielkie znaki z nieba.",
      "Ale przed tym wszystkim podniosą na was ręce swoje i będą was prześladować, wydając do synagog i więzień, wodząc przed królów i namiestników ze względu na imię moje.",
      "Posłuży to wam do [składania] świadectwa.",
      "Weźcie więc to sobie do serc, by nie troszczyć się zawczasu o to, jak się bronić,",
      "ja bowiem dam wam moc słowa i mądrość, której nie będą mogli się przeciwstawić ani zaprzeczyć wszyscy wasi przeciwnicy.",
      "Będziecie wydawani nawet przez rodziców i braci, i krewnych, i przyjaciół, i śmierć zadadzą niektórym z was.",
      "I będziecie znienawidzeni przez wszystkich dla imienia mego.",
      "A włos z głowy waszej nie zginie.",
      "Wytrwałością waszą zyskacie życie wasze.",
      "A kiedy zobaczycie Jeruzalem otoczone przez wojska, to wiedzcie, że przybliżyło się jego spustoszenie.",
      "Wówczas ci, którzy są w Judei, niech uciekają w góry, a ci, którzy są wewnątrz miasta, niech z niego wyjdą, ci zaś, którzy są w okolicy, niech nie wchodzą do niego.",
      "Albowiem są to dni odpłaty, aby wypełniło się wszystko, co napisano.",
      "Biada brzemiennym i karmiącym piersią w owe dni! Będzie bowiem ucisk wielki na ziemi i gniew przeciw ludowi temu",
      "i padną od ostrza miecza, i poprowadzeni zostaną do niewoli między wszystkie narody. A Jeruzalem będzie deptane przez pogan, aż wypełnią się czasy pogan.",
      "I będą znaki na słońcu, księżycu i gwiazdach, a na ziemi zdławienie narodów strachem bezradności wobec nawałnicy morza i rozpętania żywiołów,",
      "kiedy ludzie będą konać ze strachu i oczekiwania tego, co nadciąga na świat, albowiem moce niebios będą ruszone z posad.",
      "I wówczas ujrzą Syna Człowieczego przychodzącego w obłoku z mocą i chwałą wielką.",
      "A kiedy to zacznie się dziać, wstańcie i podnieście głowy wasze, albowiem zbliża się odkupienie wasze.",
      "I powiedział im przypowieść: – Patrzcie na figowiec i wszystkie drzewa!",
      "Kiedy już pąki zaczynają się rozwijać, widząc to, sami wiecie, że blisko jest lato.",
      "Tak i wy, kiedy zobaczycie, że to się staje, wiedzcie, że blisko jest Królestwo Boże.",
      "Amen, powiadam wam, że pokolenie to nie przeminie, zanim się to wszystko stanie.",
      "Niebo i ziemia przeminą, ale Słowa moje nie przeminą.",
      "Baczcie na siebie, aby serca wasze nie były zamroczone pijaństwem i troskami życiowymi i aby nie dopadł was znienacka ów Dzień;",
      "jak sieć spadnie bowiem na wszystkich mieszkających na całej powierzchni ziemi.",
      "Czuwajcie więc w każdym czasie, modląc się, abyście zdołali uciec przed tym wszystkim, co ma się stać, i stanąć przed Synem Człowieczym!",
      "W dniach tych był w świątyni, nauczając, a nocami wychodził, by odpocząć na górze zwanej Oliwną.",
      "A cały lud z samego rana przychodził do Niego, aby Go słuchać w świątyni."
    ],
    [
      "Zbliżało się Święto Przaśników, zwane Paschą.",
      "Arcykapłani i znawcy Pism szukali sposobności, jak by Go zgładzić, bali się bowiem ludu.",
      "A szatan wszedł w Judasza, zwanego Iskariotą, jednego z Dwunastu.",
      "I odszedłszy, rozmawiał z arcykapłanami i dowódcami wojskowymi o tym, jak im Go wydać.",
      "Uradowali się i wspólnie postanowili dać mu srebrniki.",
      "I obiecał, i szukał odpowiedniego czasu, aby im wydać Go z dala od tłumu.",
      "A nadszedł dzień Przaśników, w którym należało złożyć w ofierze baranka paschalnego.",
      "I posłał [Jezus] Piotra i Jana, mówiąc: – Pójdźcie przygotować nam paschę, abyśmy ją spożyli.",
      "A oni rzekli Mu: – Gdzie chcesz, abyśmy przygotowali?",
      "Powiedział im: – Gdy wejdziecie do miasta, spotka was człowiek niosący dzban wody; idźcie za nim do domu, do którego wejdzie.",
      "I powiecie gospodarzowi domu: „Nauczyciel pyta cię, gdzie jest miejsce, w którym spożyję paschę razem z uczniami moimi”.",
      "On wam pokaże górną salę, obszerną i zaścieloną; tam przygotujcie.",
      "Odszedłszy, znaleźli [wszystko], tak jak im powiedział, i przygotowali paschę.",
      "A kiedy nastała godzina, spoczął [przy stole] i apostołowie z Nim.",
      "I rzekł do nich: – Ogromnie pragnąłem tę paschę spożywać z wami, zanim zacznie się męka.",
      "Mówię bowiem wam: Nie będę jej spożywał, dopóki nie dopełni się w Królestwie Bożym.",
      "I przyjąwszy kielich, złożywszy dzięki, rzekł: – Bierzcie to i podzielcie między siebie!",
      "Mówię wam bowiem: Nie będę pił odtąd z owocu winorośli, zanim nie nadejdzie Królestwo Boże.",
      "I wziąwszy chleb, złożywszy dzięki, połamał i dał im, mówiąc: – To jest ciało moje, które za was będzie dane. To czyńcie na moją pamiątkę.",
      "I tak samo [wziął] kielich po spożyciu wieczerzy, mówiąc: – Ten kielich to Nowe Przymierze we krwi mojej, która za was będzie wylana.",
      "Lecz oto ręka tego, który mnie wyda, [jest] ze mną na stole.",
      "Bo wprawdzie Syn Człowieczy idzie zgodnie z tym, co mu wyznaczono, jednak biada temu człowiekowi, przez którego zostaje wydany.",
      "A oni zaczęli się wspólnie zastanawiać, kto z nich mógłby to uczynić.",
      "Zdarzył się również spór wśród nich o to, kto z nich ma być uważany za największego.",
      "A On rzekł im: – Królowie narodów panują nad nimi, a mający władzę nad nimi nazywani są dobroczyńcami.",
      "Ale wy nie tak! Lecz największy wśród was niech będzie jak najmłodszy i przywódca jak służący!",
      "Kto bowiem [jest] większy: spoczywający za stołem czy służący? Czy nie ten, który spoczywa? A ja jestem pośród was jako służący.",
      "A wy jesteście tymi, którzy wytrwali ze mną wśród moich prób.",
      "A ja przekazuję wam Królestwo, jak Ojciec przekazał je mnie,",
      "abyście jedli i pili przy stole moim w moim Królestwie i abyście zasiedli na tronach, sądząc dwanaście pokoleń Izraela.",
      "– Szymonie, Szymonie, oto szatan domagał się, aby was przesiać jak pszenicę,",
      "ale ja błagałem za tobą, aby wiara twoja nie ustała, i ty, kiedy się nawrócisz, umacniaj braci swoich.",
      "A on rzekł Mu: – Panie, z Tobą gotów jestem iść do więzienia i na śmierć!",
      "A On rzekł mu: – Mówię ci, Piotrze, nie zapieje dzisiaj kogut, aż ty się trzykroć wyprzesz, że mnie znasz.",
      "Rzekł im: – Kiedy posyłałem was bez mieszka, torby i sandałów, czy czegoś wam brakowało? Oni odrzekli: – Niczego!",
      "I rzekł im: – Lecz teraz, kto ma mieszek, niech go weźmie, podobnie i torbę; a kto nie ma, niech sprzeda płaszcz swój i kupi miecz!",
      "Mówię wam bowiem: Trzeba, aby się wypełniło to, co napisano o mnie; to [mianowicie]: I zaliczony został do złoczyńców. To bowiem, co [mnie dotyczy], dopełnia się.",
      "Oni rzekli: – Panie, oto tu dwa miecze! A On odrzekł im: – To wystarczy.",
      "I wyszedłszy, poszedł według zwyczaju na Górę Oliwną; szli za Nim także uczniowie.",
      "Gdy znalazł się na miejscu, rzekł im: – Módlcie się, abyście nie wpadli w pokusę!",
      "A sam oddalił się od nich o rzut kamieniem i padłszy na kolana, modlił się,",
      "mówiąc: – Ojcze, jeśli chcesz, odejmij ten kielich ode mnie, jednak nie moja wola, lecz Twoja niech się dzieje!",
      "[I ukazał się Mu anioł z nieba, umacniając Go.",
      "I w [wewnętrznej] walce jeszcze gorliwiej modlił się i stał się pot Jego jak krople krwi spadające na ziemię].",
      "I powstawszy od modlitwy, przyszedł do uczniów i znalazł ich śpiących z przygnębienia.",
      "I rzekł im: – Czemu śpicie? Powstawszy, módlcie się, abyście nie wpadli w pokusę!",
      "Gdy jeszcze mówił, oto tłum i ten imieniem Judasz, jeden z Dwunastu, szedł przed nimi i zbliżył się do Jezusa, aby powitać Go pocałunkiem.",
      "Jezus rzekł mu: – Judaszu, pocałunkiem wydajesz Syna Człowieczego?",
      "Ci, co z Nim byli, widząc, co się ma stać, rzekli: – Panie, czy uderzamy mieczem?",
      "I uderzył jeden z nich sługę arcykapłana, i odciął mu prawe ucho.",
      "Odpowiadając, Jezus rzekł: – Dosyć tego! I dotknąwszy ucha, uzdrowił go.",
      "Rzekł Jezus do przybyłych po niego arcykapłanów, dowódców straży świątynnej i starszych: – Jak na zbójcę wyszliście z mieczami i drągami?",
      "Gdym każdego dnia był z wami w świątyni, nie wyciągnęliście rąk po mnie, lecz to jest wasza godzina i władza ciemności.",
      "Pojmawszy Go, powiedli i wprowadzili do domu arcykapłana. A Piotr szedł za Nim z dala.",
      "A gdy rozpalili ognisko na środku dziedzińca i zasiedli wokół, usiadł Piotr pośród nich.",
      "A jakaś służąca, widząc go w świetle [ogniska] i przyjrzawszy się mu dokładnie, rzekła: – I ten z nim był!",
      "A on wyparł się: – Kobieto, nie znam Go!",
      "Po chwili ktoś inny, zobaczywszy go, rzekł: – I ty jesteś z nich! Piotr odparł: – Człowieku, nie jestem!",
      "Po upływie około godziny ktoś jeszcze inny uporczywie twierdził: – Naprawdę i ten z nim był, bo też jest Galilejczykiem.",
      "A Piotr rzekł: – Człowieku, nie wiem, co mówisz! I natychmiast, kiedy jeszcze mówił, zapiał kogut.",
      "I obróciwszy się, Pan popatrzył na Piotra, a Piotr przypomniał sobie Słowo Pana, które mu powiedział: „Zanim dzisiaj kogut zapieje, wyprzesz się mnie trzykrotnie”.",
      "I wyszedłszy na zewnątrz, zapłakał gorzko.",
      "Ci, którzy trzymali [Jezusa] pod strażą, naśmiewali się z Niego, bijąc",
      "i zasłaniając Mu twarz, pytali Go, mówiąc: „Prorokuj, który z nas cię uderzył?”.",
      "I wiele innych [rzeczy], bluźniąc, mówili przeciwko Niemu.",
      "A gdy nastał dzień, zeszła się starszyzna ludu, arcykapłani i znawcy Pism i zaprowadzili Go do Sanhedrynu,",
      "mówiąc: – Jeśli ty jesteś Chrystusem, powiedz nam. Rzekł im: – Gdybym wam powiedział, nie uwierzylibyście,",
      "i gdybym zapytał, nie odpowiedzielibyście.",
      "A teraz Syn Człowieczy zasiądzie po prawicy mocy Bożej.",
      "Rzekli więc wszyscy: – To ty więc jesteś Synem Bożym? A On odparł im: – To wy mówicie, że JA JESTEM.",
      "A oni powiedzieli: – Jakiego jeszcze świadectwa potrzebujemy? Sami bowiem usłyszeliśmy z jego ust."
    ],
    [
      "I powstało całe zgromadzenie, [i] zaprowadzili Go do Piłata.",
      "I poczęli Go oskarżać, mówiąc: – Ustaliliśmy, że ten oto deprawuje nasz naród i zabrania płacić podatek cesarzowi, i mówi o sobie, że jest Chrystusem, królem!",
      "A Piłat zapytał Go, mówiąc: – Czy ty jesteś królem Żydów? A On, odpowiadając mu, rzekł: – To ty mówisz!",
      "Piłat powiedział do arcykapłanów i tłumów: – Żadnej winy nie znajduję w tym człowieku!",
      "A oni nalegali, mówiąc: – Podburza lud, nauczając po całej Judei i [to] począwszy od Galilei aż dotąd.",
      "Piłat, usłyszawszy to, spytał, czy ten człowiek jest Galilejczykiem.",
      "I dowiedziawszy się, że podlega władzy Heroda, odesłał Go do Heroda. Ten również był w tych dniach w Jerozolimie.",
      "A Herod, widząc Jezusa, ucieszył się bardzo. Od dłuższego bowiem czasu chciał Go ujrzeć, ponieważ słyszał o Nim i miał nadzieję zobaczyć jakiś znak, który by się stał przez Niego.",
      "Zadawał Mu wiele pytań, a On nic mu nie odpowiedział.",
      "Stali też arcykapłani i znawcy Pism, usilnie Go oskarżając.",
      "Także [i] Herod ze swymi żołnierzami znieważył Go i wyśmiawszy, narzucił na Niego wspaniałą szatę i odesłał Go Piłatowi.",
      "W tym dniu Herod i Piłat stali się przyjaciółmi; przedtem bowiem byli sobie wrogami.",
      "A Piłat, zwoławszy arcykapłanów i przywódców, i lud,",
      "powiedział do nich: – Przyprowadziliście do mnie tego człowieka jako zwodzącego lud i oto ja, przesłuchawszy go wobec was, nie znalazłem w nim żadnej winy z tych, które mu przypisujecie,",
      "ani też Herod; odesłał go bowiem do nas. I oto nie uczynił niczego, czym zasłużyłby na śmierć.",
      "Wychłostawszy go więc, wypuszczę.",
      "[]",
      "I mnóstwo z nich zakrzyknęło: – Weź tego, a wypuść nam Barabasza!",
      "A ten był wrzucony do więzienia z powodu jakichś rozruchów wznieconych w mieście i morderstwa.",
      "I znów Piłat przemówił do nich, chcąc wypuścić Jezusa.",
      "A oni wykrzyknęli, mówiąc: – Ukrzyżuj! Ukrzyżuj go!",
      "On więc trzeci raz rzekł do nich: – Cóż takiego złego uczynił ten? Nie znalazłem w nim żadnej winy, którą zasługiwałby na śmierć. Wychłostawszy go więc, wypuszczę!",
      "A oni obstawali przy swoim, domagając się głosami wielkimi, by Go ukrzyżowano, i głosy ich potężniały.",
      "I postanowił Piłat, aby żądanie ich było spełnione.",
      "Wypuścił więc tego, którego się domagali, który wrzucony był do więzienia z powodu rozruchów i morderstwa, a Jezusa wydał ich woli.",
      "I gdy Go prowadzili, zatrzymali pewnego Cyrenejczyka, Szymona, wracającego z pola, włożyli na niego krzyż, by [go] niósł za Jezusem.",
      "Szło za Nim wielkie mnóstwo ludu i kobiet, które lamentowały i zawodziły nad Nim.",
      "I obróciwszy się do nich, Jezus rzekł: – Córki Jeruzalem, nie płaczcie nade mną! Płaczcie nad sobą i nad dziećmi waszymi.",
      "Albowiem oto dni nadchodzą, w których powiedzą: „Błogosławione bezpłodne i łona, które nie rodziły, i piersi, które nie karmiły!”",
      "Wtedy zaczną mówić górom: padnijcie na nas, i wzgórzom: przykryjcie nas!",
      "Jeśli bowiem z żywym drzewem to czynią, to z uschłym co się stanie?",
      "Prowadzeni byli i inni, dwaj złoczyńcy, aby byli z Nim zgładzeni.",
      "A kiedy przyszli na miejsce zwane Czaszką, tam ukrzyżowali Jego i złoczyńców, jednego po prawej, drugiego po lewej stronie.",
      "[A Jezus mówił: – Ojcze, odpuść im, bo nie wiedzą, co czynią.] A dzielący szaty jego rzucili losy.",
      "I lud stał, przyglądając się. Przywódcy zaś urągali [Mu], mówiąc: – Innych ratował, niech siebie uratuje, jeśli jest Chrystusem Bożym, Wybrańcem!",
      "Naśmiewali się z Niego i żołnierze: podchodzili, podając Mu ocet",
      "i mówiąc: – Jeśli ty jesteś królem Żydów, ratuj siebie!",
      "A był i napis nad Nim: „To król Żydów”.",
      "Jeden z powieszonych złoczyńców też bluźnił Mu, mówiąc: – Czy ty nie jesteś Chrystusem? Ratuj siebie i nas!",
      "Drugi zaś, odpowiadając mu i upominając go, rzekł: – Czy ty się Boga nie boisz, przecież masz ten sam wyrok!",
      "My przecież sprawiedliwie: otrzymujemy bowiem godną zapłatę za to, co zrobiliśmy, a Ten niczego niegodziwego nie zrobił.",
      "I mówił: – Jezusie, wspomnij mnie, kiedy przyjdziesz do swego Królestwa!",
      "Rzekł mu: – Amen, mówię ci, dzisiaj ze mną będziesz w raju.",
      "A było już około godziny szóstej i stała się ciemność na całej ziemi aż do godziny dziewiątej.",
      "Gdy słońce się zaćmiło, zasłona świątyni rozdarła się przez środek.",
      "I zawoławszy głosem wielkim, Jezus rzekł: – Ojcze, w Twoje ręce kładę ducha mego. I to rzekłszy, oddał ducha.",
      "A setnik, widząc to, co się stało, oddał chwałę Bogu, mówiąc: – Rzeczywiście, człowiek ten był sprawiedliwy!",
      "I wielkie tłumy, które zeszły się na to widowisko, zobaczywszy, co się stało, wracały, bijąc się w piersi.",
      "A wszyscy znajomi Jego stali w oddali i kobiety, które szły za Nim od Galilei, patrzyły na to.",
      "I oto mąż imieniem Józef, będący członkiem Rady, człowiek dobry i sprawiedliwy,",
      "który nie zgodził się na jej postanowienie i postępowanie, a pochodził z Arymatei, miasta judejskiego, i oczekiwał Królestwa Bożego;",
      "on właśnie, przyszedłszy do Piłata, poprosił o ciało Jezusa.",
      "I zdjąwszy je, owinął całunem i położył w grobie wykutym [w skale], w którym jeszcze nikogo nie położono.",
      "A był to dzień Przygotowania i szabat się rozjaśniał.",
      "W ślad za nim poszły i kobiety, które razem z Jezusem przybyły z Galilei, obejrzały grób i jak położono Jego ciało.",
      "I powróciwszy, przygotowały wonności i maści. A w szabat odpoczywały zgodnie z przykazaniem."
    ],
    [
      "A w dzień po szabacie, wczesnym rankiem przyszły do grobu, niosąc wonności, które przygotowały.",
      "I znalazły kamień odtoczony od grobowca,",
      "a wszedłszy, nie znalazły ciała Pana, Jezusa.",
      "I stało się, że gdy zaskoczone zastanawiały się nad tym, oto dwaj mężowie w lśniących szatach stanęli przed nimi.",
      "A gdy lęk je ogarnął i pochyliły twarze ku ziemi, powiedzieli do nich: – Czemu żywego szukacie wśród martwych?",
      "Nie ma Go tutaj, lecz został wzbudzony [z martwych]. Przypomnijcie sobie, jak powiedział wam, będąc jeszcze w Galilei,",
      "mówiąc o Synu Człowieczym, że ma być wydany w ręce ludzi grzesznych i ukrzyżowany, i trzeciego dnia powstać!",
      "I przypomniały sobie Słowa Jego,",
      "i wróciwszy od grobowca, oznajmiły to wszystko Jedenastu i wszystkim pozostałym.",
      "Były to: Magdalena Maria, Joanna, Maria Jakubowa i inne z nimi, które opowiadały o tym apostołom.",
      "I wydały im się słowa te jakąś brednią, i nie wierzyli im.",
      "A Piotr, powstawszy, pobiegł do grobowca i pochyliwszy się, widzi same płótna; i wrócił do siebie, dziwiąc się temu, co się stało.",
      "I oto dwaj z nich tego samego dnia szli do wsi oddalonej o sześćdziesiąt stadiów od Jeruzalem, nazwa tej wsi Emaus.",
      "I rozprawiali o tym wszystkim, co się zdarzyło.",
      "I stało się, gdy tak zastanawiali się i rozprawiali, że sam Jezus, zbliżywszy się, szedł razem z nimi.",
      "Oczy ich zaś jakby nie widziały, tak że nie poznali Go.",
      "Rzekł do nich:  – O czym to rozmawiacie ze sobą, idąc? I stanęli przygnębieni.",
      "Odpowiadając zaś jeden z nich, imieniem Kleofas, rzekł do Niego: – Czy Ty jesteś jedynym przybyszem w Jeruzalem, który nie wie, co się w nim stało w tych dniach?",
      "I rzekł im: – Cóż więc? A oni powiedzieli Mu: – To, co [stało się] z Jezusem Nazarejczykiem, który był prorokiem, mężem mocnym w czynie i Słowie przed Bogiem i całym ludem,",
      "jak arcykapłani i przywódcy nasi oddali Go pod sąd, na śmierć, i ukrzyżowali.",
      "A my mieliśmy nadzieję, że On jest Tym, który ma wykupić Izraela. A po tym wszystkim już trzeci dzień upływa, odkąd to się wydarzyło.",
      "Także i niektóre z naszych kobiet wprawiły nas w zdumienie: wczesnym rankiem były przy grobowcu",
      "i nie znalazłszy ciała Jego, przyszły, mówiąc, że miały widzenie aniołów, którzy oznajmili, iż On żyje.",
      "I poszli niektórzy z nas do grobowca, i stwierdzili, że [jest] tak, jak kobiety powiedziały, ale Jego nie zobaczyli.",
      "A On rzekł do nich: – O nierozumni i serca zbyt ociężałego, by wierzyć temu wszystkiemu, co powiedzieli prorocy!",
      "Czy Chrystus nie miał tego wycierpieć i wejść do swej chwały?",
      "I zaczynając od Mojżesza i wszystkich Proroków, wyłożył im to, co jest o Nim we wszystkich Pismach.",
      "I zbliżyli się do wsi, do której szli, a On okazywał, że zamierza iść dalej.",
      "Zatrzymywali Go, mówiąc: – Zostań z nami, gdyż wieczór nadchodzi i dzień ma się już ku schyłkowi! Wszedł więc, by zostać z nimi.",
      "I stało się, gdy spoczął z nimi przy stole, wziąwszy chleb, pobłogosławił i połamawszy, podawał im.",
      "A im oczy się otwarły i poznali Go, lecz On stał się dla nich niewidzialny.",
      "I rzekli do siebie: – Czy serce nie gorzało w nas, gdy przemawiał do nas po drodze i otwierał nam Pisma?",
      "Powstawszy w tej samej godzinie, powrócili do Jeruzalem i zastali zebranych Jedenastu i tych, którzy się ich trzymali,",
      "mówiących, że Pan rzeczywiście został wzbudzony [z martwych] i ukazał się Szymonowi.",
      "A ci opowiedzieli, co się zdarzyło w drodze i jak dał im się poznać przy łamaniu chleba.",
      "A kiedy oni o tym rozmawiali, On sam stanął pośród nich i rzecze im: – Pokój wam!",
      "Oni, zdjęci trwogą i strachem, sądzili, że widzą ducha.",
      "A On rzekł im: – Dlaczego tak poruszeni jesteście? I dlaczego zwątpienie wstępuje do serc waszych?",
      "Popatrzcie na ręce moje i nogi moje, że to JA JESTEM. Dotknijcie mnie i zobaczcie, gdyż duch nie ma ciała ni kości, a widzicie, że ja mam.",
      "I powiedziawszy to, pokazał im ręce i nogi.",
      "I gdy oni jeszcze z radości nie dowierzali i zdumiewali się, rzekł im: – Macie tutaj coś do zjedzenia?",
      "Podali Mu kawałek pieczonej ryby.",
      "I wziąwszy, zjadł przed nimi.",
      "I rzekł do nich: – Te są moje Słowa, które powiedziałem do was, będąc jeszcze z wami, że ma się wypełnić wszystko, co napisano o mnie w Prawie Mojżesza i u Proroków, i w Psalmach.",
      "Wtedy otworzył ich umysł, by rozumieli Pisma.",
      "I rzekł im: – Tak napisano: Chrystus ma cierpieć i powstać z martwych dnia trzeciego,",
      "i w jego imię ma być głoszone nawrócenie na odpuszczenie grzechów dla wszystkich narodów, począwszy od Jeruzalem.",
      "Wyście tego świadkami!",
      "I [oto] ja ześlę na was obietnicę Ojca mojego, a wy zostańcie w mieście, póki nie obleczecie się mocą z wysokości.",
      "Wyprowadził ich [na zewnątrz] aż ku Betanii i podniósłszy swe ręce, pobłogosławił ich.",
      "I stało się, gdy ich błogosławił, że oddalił się od nich i został wzięty do nieba.",
      "A oni – oddawszy Mu pokłon – z radością wielką powrócili do Jeruzalem",
      "i byli nieustannie w świątyni, błogosławiąc Boga."
    ]
  ],
  [
    [
      "U początku jest Słowo i Słowo jest ku Bogu, i Bogiem jest Słowo.",
      "Ono jest u początku ku Bogu.",
      "Dzięki Niemu wszystko się stało i bez Niego nic się nie stało z tego, co powstało.",
      "W Nim jest życie i życie jest światłością ludzi.",
      "I światłość w ciemności świeci, lecz ciemność jej nie pochłonęła.",
      "Powstał człowiek posłany od Boga, a imię jemu Jan.",
      "On przyszedł na świadectwo, aby świadczyć o światłości, aby wszyscy przezeń uwierzyli.",
      "Ten nie był światłością, lecz miał świadczyć o światłości.",
      "Jest światłość prawdziwa, oświecająca każdego człowieka, przychodząca na świat.",
      "Na świecie jest [Słowo] i świat dzięki Niemu stał się, a świat Go nie poznał.",
      "Do swego przyszło, a swoi Go nie przyjęli.",
      "Ale tym, którzy Je przyjęli, dało moc, aby się stali dziećmi Bożymi; tym wierzącym w imię Jego,",
      "którzy nie z krwi ani z woli ciała, ani z woli męża, ale z Boga zostali zrodzeni.",
      "I Słowo ciałem się stało, i rozbiło namiot wśród nas, i ujrzeliśmy chwałę Jego, chwałę jako Jednorodzonego u Ojca – pełne łaski i prawdy.",
      "Jan świadczy o Nim: – Ten jest, o którym powiedziałem: On, przychodzący za mną, nade mną jest, bo był przede mną.",
      "Albowiem z Jego pełni wszyscyśmy wzięli łaskę nad łaskę.",
      "Gdyż Prawo zostało dane przez Mojżesza, łaska i prawda stała się przez Jezusa Chrystusa.",
      "Boga nikt nigdy nie widział. Jednorodzony Bóg, będący w łonie Ojca, On [Go] ukazał.",
      "A to jest świadectwo Jana, gdy Żydzi z Jerozolimy posłali do niego kapłanów i lewitów, by go zapytać: – Ty kim jesteś?",
      "I wyznał, nie zaprzeczył, a wyznał: – Ja nie jestem Chrystusem.",
      "I pytali go: – Kim więc? Eliaszem jesteś? I mówi: – Nie jestem. –  Prorokiem jesteś? I odpowiedział: – Nie.",
      "Rzekli więc do niego: – Kim jesteś? Byśmy odpowiedź mogli dać tym, którzy nas posłali. Co mówisz o sobie samym?",
      "Odparł: – Jestem głosem wołającego na pustyni: Wyprostujcie drogę Pana – jak powiedział prorok Izajasz.",
      "A posłańcy byli z faryzeuszy.",
      "I pytali go, i rzekli mu: – Czemuż więc chrzcisz, jeśli nie jesteś Chrystusem ani Eliaszem, ani Prorokiem?",
      "Odpowiedział im Jan, mówiąc: – Ja chrzczę w wodzie; wśród was stanął Ten, którego wy nie znacie,",
      "przychodzący za mną, któremu ja nie jestem godny rozwiązać rzemyka Jego sandała.",
      "To się stało w Betanii po tamtej stronie Jordanu, gdzie był Jan i chrzcił.",
      "Nazajutrz widzi Jezusa przychodzącego do niego i mówi: – Patrzcie! Baranek Boży, który bierze grzech świata.",
      "Ten jest, o którym powiedziałem: Za mną przychodzi mąż, który nade mną jest, bo był przede mną.",
      "A ja Go nie znałem, lecz po to, by został objawiony Izraelowi, przyszedłem, chrzcząc w wodzie.",
      "I zaświadczył Jan, mówiąc: – Widziałem Ducha zstępującego z nieba – jak gołębica – i pozostał na Nim.",
      "Ja Go nie znałem, ale Ten, który mnie posłał, bym chrzcił w wodzie, rzekł mi: „Zobaczysz Tego, na którego Duch zstępuje i na Nim spocznie, Ten jest, który chrzci w Duchu Świętym”.",
      "I widziałem, i zaświadczyłem, że On jest Synem Bożym.",
      "Nazajutrz znów stał Jan i dwaj spośród jego uczniów.",
      "I przypatrzywszy się przechodzącemu Jezusowi, mówi: – Patrzcie, Baranek Boży!",
      "I gdy to mówił, usłyszeli go dwaj uczniowie i poszli za Jezusem.",
      "Odwróciwszy się i widząc ich idących za Nim, Jezus mówi do nich: –  Czego szukacie? A oni odrzekli: – Rabbi (co znaczy w przekładzie: Nauczycielu), gdzie się zatrzymałeś?",
      "Mówi im: – Przyjdźcie, a zobaczycie. Przyszli więc i zobaczyli, gdzie przebywa. I zatrzymali się u Niego tego dnia. Było to około godziny dziesiątej.",
      "Andrzej, brat Szymona Piotra, był jednym z tych dwóch, którzy słyszeli Jana i poszli za [Jezusem].",
      "Andrzej znajduje najpierw swego brata Szymona i mówi do niego: – Znaleźliśmy Mesjasza (co znaczy w przekładzie: Chrystusa).",
      "I zaprowadził go do Jezusa. Przypatrzywszy mu się, Jezus rzekł: – Ty jesteś Szymon, syn Jana, ty będziesz nazwany Kefas, co się przekłada: skała.",
      "Nazajutrz chciał wyruszyć do Galilei. I znajduje Filipa. I mówi mu Jezus: – Pójdź za mną!",
      "A Filip był z Betsaidy, z miasta Andrzeja i Piotra.",
      "Filip znajduje Natanaela i mówi do niego: – Znaleźliśmy Tego, o którym pisał Mojżesz w Prawie i Prorocy: Jezusa, syna Józefa, z Nazaretu.",
      "A Natanael powiedział mu: – Czy z Nazaretu może być coś dobrego? Mówi mu Filip: – Przyjdź i zobacz.",
      "Ujrzał Jezus przychodzącego do Niego Natanaela i mówi o nim: – Patrzcie, prawdziwy Izraelita, w którym nie ma obłudy.",
      "Mówi mu Natanael: – Skąd mnie znasz? Odpowiedział mu Jezus: – Zanim cię Filip przywołał, widziałem cię pod figowcem.",
      "Odpowiedział Mu Natanael: – Rabbi, Ty jesteś Synem Bożym, Ty jesteś królem Izraela!",
      "Jezus rzekł do niego: – Wierzysz dlatego, że ci powiedziałem: Widziałem cię pod figowcem? Zobaczysz więcej niż to!",
      "I rzecze mu: – Amen, amen, powiadam wam: Zobaczycie niebo otwarte i aniołów Bożych wstępujących i zstępujących na Syna Człowieczego."
    ],
    [
      "A dnia trzeciego zdarzyło się wesele w Kanie Galilejskiej i była tam matka Jezusa.",
      "Także Jezus i Jego uczniowie zostali zaproszeni na to wesele.",
      "A gdy zabrakło wina, mówi matka Jezusa do Niego: – Wina nie mają.",
      "A Jezus jej mówi: – Co mnie i tobie, Niewiasto? Jeszcze nie nadeszła godzina moja.",
      "Matka Jego mówi sługom: – Cokolwiek by wam powiedział, czyńcie.",
      "A było tam sześć stągwi kamiennych, postawionych dla oczyszczania się Żydów, każda mieszcząca po dwie lub trzy miary.",
      "Mówi im Jezus: – Napełnijcie stągwie wodą. I napełnili je po brzegi.",
      "I mówi do nich: – Zaczerpnijcie teraz i zanieście staroście wesela. A oni zanieśli.",
      "A gdy starosta wesela skosztował wody, która stała się winem, a nie wiedział, skąd jest – wiedzieli zaś słudzy, którzy zaczerpnęli wody – woła starosta wesela pana młodego",
      "i mówi mu: – Każdy człowiek stawia najpierw dobre wino, a kiedy sobie popiją, gorsze; ty przetrzymałeś dobre wino aż dotąd.",
      "Taki początek znaków uczynił Jezus w Kanie Galilejskiej. I objawił chwałę swoją, i uwierzyli w Niego Jego uczniowie.",
      "Potem On, matka Jego, bracia i uczniowie Jego zeszli do Kafarnaum i tam pozostali kilka dni.",
      "A było blisko do Paschy Żydów i poszedł Jezus do Jerozolimy.",
      "I znalazł w świątyni sprzedających woły, owce i gołębie oraz tych, co siedząc, wymieniali pieniądze.",
      "I zrobiwszy bicz z postronków, wyrzucił wszystkich ze świątyni, tych z owcami i wołami, a wymieniającym pieniądze rozrzucił monety i stoły wywrócił.",
      "A sprzedającym gołębie rzekł: – Weźcie to stąd, nie czyńcie z domu Ojca mego hali targowej.",
      "Wspomnieli sobie uczniowie Jego, że jest napisane: Żarliwość o dom twój pożera mnie.",
      "Odezwali się więc Żydzi i powiedzieli Mu: – Jaki znak pokażesz nam, że możesz to czynić?",
      "Odpowiedział Jezus: – Zburzcie tę świątynię, a ja w trzy dni ją wzniosę.",
      "Odpowiedzieli Żydzi: – Czterdzieści sześć lat budowano tę świątynię, a ty chcesz ją w trzy dni wznieść?",
      "Ale On mówił o świątyni ciała swego.",
      "A kiedy został podniesiony z martwych, przypomnieli sobie uczniowie Jego, że to mówił, i uwierzyli Pismu i Słowu, które rzekł Jezus.",
      "A kiedy był w Jerozolimie w Święto Paschy, wielu uwierzyło w imię Jego, widząc znaki, które czynił.",
      "A sam Jezus im się nie zwierzał, albowiem znał wszystkich",
      "i ponieważ nie potrzebował, aby ktoś świadczył o człowieku, sam bowiem wiedział, co jest w człowieku."
    ],
    [
      "A był człowiek wśród faryzeuszy, imię jego Nikodem, zwierzchnik żydowski.",
      "Ten przyszedł do Niego nocą i rzekł Mu: – Rabbi, wiemy, że od Boga jako nauczyciel przyszedłeś. Nikt bowiem nie może tych znaków czynić, które Ty czynisz, jeśliby nie był z nim Bóg.",
      "Odpowiedział Jezus: – Amen, amen, mówię ci: Jeśli ktoś się nie narodzi z wysokości, nie może zobaczyć Królestwa Bożego.",
      "Mówi Mu Nikodem: – Jak może narodzić się człowiek, będąc stary? Mógłby powtórnie wejść do łona matki swej i narodzić się?",
      "Odpowiedział Jezus: – Amen, amen, mówię ci: Jeśli ktoś się z wody i Ducha nie narodzi, nie może wejść do Królestwa Bożego.",
      "Zrodzone z cielesności, cielesnością jest, a z Ducha zrodzone, duchem jest.",
      "Nie dziw się, że powiedziałem ci: Trzeba wam się z wysokości narodzić!",
      "Wiatr wieje, dokąd chce, i głos jego słyszysz, lecz nie wiesz, skąd przychodzi i dokąd idzie. Tak jest z każdym zrodzonym z Ducha.",
      "Odpowiedział Nikodem: – Jak może się to stać?",
      "Jezus odrzekł: – Jesteś nauczycielem Izraela i tego nie wiesz?",
      "Amen, amen, mówię ci, że co wiemy, mówimy, i co widzieliśmy, poświadczamy, a wy świadectwa naszego nie przyjmujecie.",
      "Jeśli powiedziałem wam o tym, co ziemskie, i nie wierzycie, to jak uwierzycie, gdy wam powiem o tym, co niebiańskie?",
      "A nikt nie wstąpił do nieba, tylko ten, kto z nieba zstąpił – Syn Człowieczy.",
      "I jak Mojżesz podniósł w górę węża na pustyni, tak trzeba wywyższyć Syna Człowieczego,",
      "aby każdy wierzący w Niego miał życie wieczne.",
      "Albowiem tak Bóg umiłował świat, że Syna swego Jednorodzonego dał, aby nikt wierzący w Niego nie zginął, lecz miał życie wieczne.",
      "Bo nie posłał Bóg Syna na świat, aby sądził świat, ale aby świat był przez Niego zbawiony.",
      "Wierzący w Niego nie jest sądzony, a niewierzący już został osądzony, albowiem nie uwierzył w imię Jednorodzonego Syna Bożego.",
      "To zaś jest sądem, że światłość przyszła na świat, a ludzie umiłowali bardziej ciemność niż światłość, gdyż uczynki ich były złe.",
      "Każdy bowiem zło czyniący nienawidzi światła i nie przychodzi do światła, aby jego dzieła nie zostały odsłonięte.",
      "A czyniący prawdę przychodzi do światła, aby jawne się stały czyny jego, gdyż w Bogu są uczynione.",
      "Potem przyszedł Jezus i Jego uczniowie do ziemi judzkiej, przebywał tam z nimi i chrzcił.",
      "Także i Jan, chrzcząc, był w Ainon koło Salim, ponieważ było tam dużo wody. I przychodzili [ludzie], i byli chrzczeni.",
      "Jan bowiem nie był jeszcze wtrącony do więzienia.",
      "I zdarzył się spór uczniów Jana z [jakimś] Żydem o oczyszczanie.",
      "I przyszli do Jana, i powiedzieli mu: – Rabbi, ten, który był z tobą po tamtej stronie Jordanu, o którym świadczyłeś, patrz, ten chrzci i wszyscy przychodzą do niego.",
      "Odpowiedział Jan: – Człowiek nie może niczego otrzymać, jeśli nie będzie mu dane z nieba.",
      "Wy sami mi poświadczacie, że powiedziałem: Ja nie jestem Chrystusem, lecz jestem przed Nim posłany.",
      "Kto ma oblubienicę, oblubieńcem jest, a druh oblubieńca, stojący i słuchający go, cieszy się radośnie na głos oblubieńca. Ta więc radość moja dopełniła się.",
      "On ma rosnąć, a ja umniejszać się.",
      "Kto przychodzi z wysokości, jest ponad wszystkim, a ten, kto jest z ziemi, z ziemi jest i mówi to, co jest z ziemi. Kto z nieba przychodzi, [ponad wszystkim jest];",
      "co widział i słyszał, o tym świadczy, a świadectwa Jego nikt nie przyjmuje.",
      "Kto przyjmuje Jego świadectwo, potwierdził, że Bóg jest prawdziwy.",
      "Kogo bowiem Bóg posłał, ten wypowiada Słowa Boga, który bez miary daje Ducha.",
      "Ojciec miłuje Syna i wszystko oddał w Jego ręce.",
      "Kto wierzy w Syna, ma życie wieczne, a kto Synowi odmawia wiary, nie ujrzy życia, lecz gniew Boży trwa nad nim."
    ],
    [
      "Kiedy więc Jezus poznał, iż faryzeusze usłyszeli, że On więcej niż Jan z uczniami czyni i chrzci",
      "– jakkolwiek Jezus sam nie chrzcił, lecz uczniowie Jego –",
      "opuścił Judeę i przyszedł znowu do Galilei.",
      "I trzeba Mu było przechodzić przez Samarię.",
      "Przyszedł więc do miasta samarytańskiego zwanego Sychar, blisko pola, które darował Jakub synowi swemu Józefowi.",
      "A było tam źródło Jakuba. Jezus więc, zmęczony wędrówką, usiadł przy źródle. Było około godziny szóstej.",
      "Przychodzi kobieta z Samarii zaczerpnąć wody. Jezus jej mówi: – Daj mi pić.",
      "A uczniowie Jego odeszli do miasta, by kupić jedzenie.",
      "Kobieta więc, Samarytanka, mówi: – Jakże ty, Żydem będąc, prosisz o picie mnie, kobietę, Samarytankę? Żydzi bowiem nie zadają się z Samarytanami.",
      "Rzekł jej Jezus: – Gdybyś znała dar Boży i tego, który mówi: daj mi pić, ty byś go prosiła, a dałby ci wody żywej.",
      "Mówi Mu [kobieta]: – Panie, nawet czerpaka nie masz, a studnia jest głęboka. Skąd więc miałbyś wodę żywą?",
      "Czy Ty jesteś większy od ojca naszego Jakuba, który dał nam tę studnię i sam z niej pił, i synowie jego, i stada jego?",
      "Odpowiedział Jezus: – Każdy, kto pije tę wodę, znowu zapragnie;",
      "a kto by pił tę wodę, którą ja mu dam, nie będzie pragnął na wieki. Albowiem woda, którą ja mu dam, stanie się w nim źródłem wody tryskającej ku życiu wiecznemu.",
      "Mówi Mu kobieta: – Panie, daj mi tej wody, abym nie pragnęła i nie przychodziła tu jej czerpać.",
      "Mówi jej: – Idź, przywołaj męża twego i przyjdź tutaj.",
      "Kobieta odpowiedziała: – Nie mam męża. Jezus jej mówi: – Dobrze powiedziałaś: męża nie mam.",
      "Pięciu bowiem mężów miałaś i ten, którego teraz masz, nie jest twoim mężem. Słusznie powiedziałaś.",
      "Mówi Mu kobieta: – Panie, widzę, że Ty jesteś prorokiem.",
      "Ojcowie nasi na tej górze cześć oddawali [Bogu], wy zaś mówicie, że w Jerozolimie jest miejsce, gdzie należy cześć [Mu] oddawać.",
      "Mówi jej Jezus: – Wierz mi, kobieto, że przychodzi godzina, kiedy ani na tej górze, ani w Jerozolimie nie będziecie oddawali czci Ojcu.",
      "Wy oddajecie cześć temu, kogo nie znacie, my oddajemy cześć Temu, kogo znamy, ponieważ od Żydów jest zbawienie.",
      "Ale przychodzi godzina i teraz jest, kiedy prawdziwi czciciele będą oddawali cześć Ojcu w Duchu i w prawdzie. Ojciec bowiem szuka tych, którzy Mu tak cześć oddają.",
      "Bóg jest Duchem i trzeba, aby Jego czciciele oddawali Mu cześć w Duchu i prawdzie.",
      "Mówi Mu kobieta: – Wiem, że przyjdzie Mesjasz (co się przekłada: Chrystus). I kiedy On przyjdzie, obwieści nam wszystko.",
      "Mówi jej Jezus: – To JA JESTEM, który z tobą mówię.",
      "I wtedy przyszli uczniowie Jego, i dziwili się, że z kobietą rozmawia. Nikt jednak nie powiedział: „Czego szukasz?” albo „Czemu z nią rozmawiasz?”",
      "Pozostawiła więc kobieta dzban swój i odeszła do miasta, i mówi ludziom:",
      "– Pójdźcie, zobaczcie człowieka, który powiedział mi o wszystkim, co uczyniłam. Czyż On nie jest Chrystusem?",
      "Wychodzili z miasta i przychodzili do Niego.",
      "W tym czasie prosili Go uczniowie, mówiąc: – Rabbi, jedz.",
      "A On rzekł im: – Ja mam pokarm, którego wy nie znacie.",
      "Mówili więc uczniowie między sobą: – Czy ktoś przyniósł Mu coś do zjedzenia?",
      "Rzekł im Jezus: – Moim pokarmem jest, abym czynił wolę Tego, który mnie posłał, i dokonał Jego dzieła.",
      "Czyż wy nie mówicie: „Jeszcze cztery miesiące i nadchodzi żniwo”? Oto mówię wam: Podnieście oczy wasze i zobaczcie, że pola białe są już ku żniwom.",
      "Żniwiarz zapłatę bierze i zbiera plon ku życiu wiecznemu, aby siewca radował się wraz ze żniwiarzem.",
      "Albowiem prawdziwe jest przysłowie: Kto inny sieje, a kto inny zbiera.",
      "Ja posłałem was, byście zbierali tam, gdzieście się nie napracowali. Inni pracowali, a wyście przyszli na gotowe.",
      "Z owego miasta wielu Samarytan uwierzyło w Niego ze względu na słowa kobiety świadczącej: – Powiedział mi o wszystkim, co uczyniłam.",
      "Kiedy więc przyszli do Niego Samarytanie, prosili Go, aby pozostał u nich, i pozostał tam dwa dni.",
      "I jeszcze więcej uwierzyło ze względu na Słowo Jego.",
      "Kobiecie zaś powiedzieli: – Wierzymy już nie ze względu na twoje słowa, sami bowiem słyszeliśmy i wiemy, że Ten jest prawdziwie Zbawicielem świata.",
      "A po dwóch dniach udał się stamtąd do Galilei.",
      "Jezus bowiem sam potwierdził, że żaden prorok nie ma uznania w swojej ojczyźnie,",
      "gdy jednak przyszedł do Galilei, Galilejczycy przyjęli Go, bo widzieli wszystko, co czynił w Jerozolimie podczas święta, bo i oni przyszli na święto.",
      "Przybył więc powtórnie do Kany Galilejskiej, gdzie wodę uczynił winem. A był tam w Kafarnaum sługa królewski, którego syn zaniemógł.",
      "Ten, usłyszawszy, że Jezus przychodzi z Judei do Galilei, przyszedł do Niego i prosił, by poszedł i uleczył jego syna, który był umierający.",
      "A Jezus powiedział do niego: – Jeśli nie zobaczycie znaków i cudów, nie uwierzycie.",
      "Rzecze do Niego sługa królewski: – Panie, przyjdź, zanim umrze moje dziecko.",
      "Mówi mu Jezus: – Idź, syn twój żyje. Uwierzył człowiek Słowu, które mu Jezus powiedział, i odszedł.",
      "A kiedy jeszcze szedł, spotkali go słudzy jego, mówiąc: – Syn twój żyje.",
      "Dopytywał się u nich o godzinę, kiedy poczuł się lepiej; powiedzieli mu więc: – Wczoraj o godzinie siódmej ustąpiła gorączka.",
      "Zrozumiał więc ojciec, że to tej godziny rzekł mu Jezus: „Syn twój żyje”. I uwierzył on i cały jego dom.",
      "Ten oto drugi znak uczynił Jezus, kiedy przyszedł z Judei do Galilei."
    ],
    [
      "Potem było święto Żydów i poszedł Jezus do Jerozolimy.",
      "Jest zaś w Jerozolimie przy Owczej [Bramie] sadzawka zwana po hebrajsku Betesda, mająca pięć krużganków.",
      "W nich leżało mnóstwo chorujących, niewidomych, chromych, kalek z uschniętymi kończynami, [którzy czekali na poruszenie wody.",
      "[Anioł Pana bowiem co pewien czas zstępował do sadzawki i wzburzał wodę. A kto pierwszy wszedł po wzburzeniu wody, stawał się zdrowy, jakakolwiek niemoc by go trzymała].",
      "Był tam pewien człowiek, złożony niemocą od trzydziestu ośmiu lat.",
      "Jezus, widząc go leżącego i wiedząc, że jest tu już wiele lat, mówi mu: – Czy chcesz stać się zdrowy?",
      "Złożony niemocą odpowiedział Mu: – Panie, nie mam człowieka, który wrzuciłby mnie do sadzawki, gdy woda zostanie wzburzona. A kiedy ja przychodzę, inny schodzi przede mną.",
      "Rzecze do niego Jezus: – Wstań, weź posłanie swoje i chodź!",
      "I natychmiast ten człowiek stał się zdrowy. I wziął posłanie, i chodził. A na ten dzień przypadł szabat.",
      "Mówili więc Żydzi do uzdrowionego: – Szabat jest, nie godzi ci się brać twego posłania.",
      "A on odpowiedział im: – Ten, kto mnie zdrowym uczynił, Ten mi powiedział: „Weź posłanie swoje i chodź!”",
      "Zapytali go: – Kim jest ten człowiek, który powiedział ci: „Weź i chodź?”",
      "Jednak uzdrowiony nie wiedział, kto to jest, ponieważ Jezus oddalił się, bo tłum był na tym miejscu.",
      "Potem Jezus znajduje go w świątyni i mówi do niego: – Oto stałeś się zdrowy, więcej nie grzesz, aby nie stało się z tobą coś gorszego.",
      "Odszedł ów człowiek i oznajmił Żydom, że Tym, który go uczynił zdrowym, jest Jezus.",
      "I dlatego Żydzi prześladowali Jezusa, że uczynił to w szabat.",
      "A Jezus odpowiedział im: – Ojciec mój działa aż do teraz i ja działam.",
      "Dlatego Żydzi tym bardziej usiłowali Go zabić, że nie tylko unieważniał szabat, ale i Boga nazywał swoim Ojcem, czyniąc siebie równym Bogu.",
      "Odpowiedział im Jezus: – Amen, amen, mówię wam, nie może Syn czynić niczego sam z siebie, czego by nie widział, że Ojciec czyni. Albowiem cokolwiek by Ów czynił, to i Syn podobnie czyni.",
      "Ojciec bowiem miłuje Syna i wszystko mu ukazuje, co sam czyni, i większe od tych ukaże mu dzieła, tak że się zdziwicie.",
      "Podobnie jak Ojciec budzi umarłych i ożywia, tak też i Syn ożywia tych, których chce.",
      "Ojciec bowiem nie sądzi nikogo, lecz cały sąd oddał Synowi,",
      "aby wszyscy czcili Syna, tak jak i Ojca czczą. Kto nie czci Syna, i Ojca nie czci, który go posłał.",
      "Amen, amen, mówię wam: Kto Słowa mego słucha i wierzy Temu, który mnie posłał, ma życie wieczne i nie stanie przed sądem, ale przeszedł ze śmierci do życia.",
      "Amen, amen, mówię wam: Nastaje godzina i już jest, kiedy umarli usłyszą głos Syna Bożego i ci, którzy usłyszą, ożyją.",
      "Podobnie bowiem jak Ojciec ma w sobie życie, tak też i Synowi dał życie, aby miał je w sobie.",
      "I władzę mu dał, aby sprawował sąd, ponieważ jest Synem Człowieczym.",
      "Niech was to nie dziwi, gdyż nastaje godzina, w której wszyscy w grobach usłyszą Jego głos.",
      "I wyjdą ci, którzy dobrze czynią, ku zmartwychwstaniu życia, a ci, którzy rzeczami próżnymi się zajmują, na zmartwychwstanie sądu.",
      "Sam z siebie ja nic czynić nie mogę. Jak słyszę, sądzę i sąd mój jest sprawiedliwy, ponieważ nie szukam swojej woli, lecz woli Tego, który mnie posłał.",
      "Jeślibym sam o sobie świadczył, świadectwo moje nie byłoby prawdziwe.",
      "Jest inny, który świadczy o mnie, i wiem, że prawdziwe jest świadectwo, które o mnie składa.",
      "Wy posłaliście do Jana i on złożył świadectwo o prawdzie,",
      "ja jednak nie przyjmuję świadectwa od człowieka, a to mówię, abyście wy zostali zbawieni.",
      "On był lampą zapaloną i świecącą i wy jakiś czas chcieliście cieszyć się jej światłem.",
      "A ja mam świadectwo większe niż Jana, dzieła bowiem, które mi Ojciec dał, bym ich dokonał, te właśnie dzieła, które czynię, świadczą, że Ojciec mnie posłał.",
      "A Ten, który mnie posłał, Ojciec, dał świadectwo o mnie. Nigdy głosu Jego nie słyszeliście ani też postaci Jego nie widzieliście.",
      "I nie macie Słowa Jego w sobie, bo temu, którego On posłał, nie wierzycie.",
      "Przeszukujecie Pisma, bo wydaje się wam, że w nich życie wieczne macie, a to one świadczą o mnie.",
      "I nie chcecie przyjść do mnie, aby mieć życie.",
      "Chwały od ludzi nie przyjmuję.",
      "Ale poznałem, że nie macie w sobie miłości Bożej.",
      "Ja przyszedłem w imieniu Ojca mojego i nie przyjmujecie mnie. Jeśliby ktoś inny przyszedł we własnym imieniu, tego byście przyjęli.",
      "Jak możecie wierzyć, wy, którzy chwałę od siebie nawzajem przyjmujecie, a chwały od Boga jedynego nie szukacie?",
      "Niech się wam nie zdaje, że to ja będę was obwiniał przed Ojcem; tym, który was obwinia, jest Mojżesz, w którym jest wasza nadzieja.",
      "Gdybyście bowiem wierzyli Mojżeszowi, uwierzylibyście również i mnie, ponieważ to o mnie on napisał.",
      "Jeśli jego Pismom nie wierzycie, jakże Słowom moim uwierzycie?"
    ],
    [
      "Potem poszedł Jezus na drugą stronę Morza Galilejskiego, inaczej Tyberiadzkiego.",
      "Szedł za Nim tłum wielki, bo widzieli znaki, które czynił na złożonych niemocą.",
      "A Jezus wstąpił na górę i tam siedział pośród uczniów swoich.",
      "Blisko zaś była Pascha, święto Żydów.",
      "A podniósłszy oczy i ujrzawszy, że wielki tłum przychodzi do Niego, Jezus mówi do Filipa: – Gdzie kupimy chleba, aby ci się nasycili?",
      "A to mówił, wypróbowując go, sam bowiem wiedział, co miał czynić.",
      "Filip odpowiedział: – Za dwieście denarów nie wystarczy chleba, żeby każdy z nich otrzymał odrobinę.",
      "Jeden z uczniów [Jezusa], Andrzej, brat Szymona Piotra, mówi do Niego:",
      "– Jest tu chłopiec, który ma pięć chlebów jęczmiennych i dwie rybki, ale co to jest dla tylu?",
      "Jezus powiedział: – Zróbcie tak, żeby ludzie się rozsiedli. Było bowiem dużo trawy w tym miejscu. Rozsiedli się więc w liczbie około pięciu tysięcy mężczyzn.",
      "Jezus wziął chleb i dzięki uczyniwszy, łamiąc, podawał siedzącym; podobnie i rybki – ile chcieli.",
      "A gdy się nasycili, mówi swoim uczniom: – Zbierzcie resztki, aby nic nie przepadło.",
      "Zebrali więc i napełnili dwanaście koszy resztkami z pięciu chlebów jęczmiennych, które zostały tym, co jedli.",
      "Ci ludzie, którzy widzieli, jaki znak uczynił, mówili: – Ten jest naprawdę Prorokiem, który miał przyjść na świat.",
      "Jezus zatem, poznawszy, że chcą przyjść i Go porwać, aby uczynić Go królem, poszedł znowu sam na górę.",
      "I kiedy nastał wieczór, zeszli uczniowie Jego nad morze.",
      "I gdy weszli do łodzi, ruszyli na drugą stronę morza, do Kafarnaum. Ciemność już nastała, a Jezus jeszcze do nich nie przybył.",
      "Od uderzenia wielkiego wichru zakotłowało się morze.",
      "Po przewiosłowaniu dwudziestu pięciu lub trzydziestu stadiów widzą Jezusa idącego po morzu, będącego blisko łodzi. I ogarnął ich lęk.",
      "Ale On mówi im: – JA JESTEM. Nie lękajcie się!",
      "Chcieli więc wziąć Go do łodzi, ale natychmiast łódź znalazła się w krainie, do której płynęli.",
      "Nazajutrz tłum, który stał po tamtej stronie jeziora, zobaczył, że innej łódki tam nie było poza tą jedną i że Jezus nie wszedł do niej z uczniami, lecz uczniowie Jego sami odpłynęli.",
      "Inne łódki przybyły z Tyberiady blisko tego miejsca, gdzie jedli chleb po dziękczynieniu Pana.",
      "Kiedy więc tłum ujrzał, że ani Jezusa tam nie ma, ani uczniów Jego, weszli do łódek i przypłynęli do Kafarnaum, szukając Jezusa.",
      "A znalazłszy Go po drugiej stronie jeziora, rzekli Mu: – Rabbi, kiedy tu przybyłeś?",
      "Odpowiedział im Jezus: – Amen, amen, mówię wam: szukacie mnie nie dlatego, że widzieliście znaki, lecz że spożywaliście chleb i najedliście się do syta.",
      "Zabiegajcie nie o jedzenie, które ginie, lecz o jedzenie, które pozostaje na życie wieczne, a które da wam Syn Człowieczy. Jego właśnie uwierzytelnił Ojciec, Bóg.",
      "Powiedzieli więc do Niego: – Cóż mamy czynić, abyśmy dokonywali dzieł Bożych?",
      "Rzekł im Jezus: – To jest dzieło Boże, abyście wierzyli w tego, którego On wysłał.",
      "Powiedzieli Mu: – Jaki więc znak uczynisz, abyśmy widzieli i uwierzyli ci? Co uczynisz?",
      "Ojcowie nasi jedli mannę na pustyni, jak jest napisane: Chleb z nieba dał im do jedzenia.",
      "Powiedział im Jezus: – Amen, amen, mówię wam, nie Mojżesz dał wam chleb z nieba, lecz Ojciec mój daje wam chleb z nieba – prawdziwy.",
      "Chlebem Bożym jest ten, który z nieba zstępuje i życie daje światu.",
      "Rzekli do Niego: – Panie, zawsze dawaj nam tego chleba.",
      "Rzekł im Jezus: – JA JESTEM chlebem żyjącym! Kto przychodzi do mnie, na pewno nie będzie głodny. A kto we mnie wierzy, na pewno nie będzie spragniony – nigdy!",
      "Ale powiedziałem wam i ujrzeliście [mnie], i nie wierzycie.",
      "Wszystko, co daje mi Ojciec, do mnie przyjdzie. A przychodzącego do mnie na pewno nie wyrzucę na zewnątrz.",
      "Albowiem zstąpiłem z nieba nie po to, bym czynił wolę moją, lecz wolę Tego, który mnie posłał.",
      "A to jest wolą Tego, który mnie posłał, abym z wszystkiego, co mi dał, nic nie zgubił, ale wskrzesił w Dniu Ostatnim.",
      "To bowiem jest wolą Ojca mego, aby każdy, kto widzi Syna i wierzy w niego, miał życie wieczne, a ja go wskrzeszę w Dniu Ostatnim.",
      "Burzyli się więc Żydzi przeciwko Niemu, gdyż powiedział: – JA JESTEM chlebem, który z nieba zstąpił.",
      "I mówili: – Czyż ten tu nie jest Jezusem, synem Józefa, którego ojca i matkę znamy? Czemuż on teraz mówi: „Z nieba zstąpiłem”?",
      "Rzekł im Jezus: – Nie podburzajcie się nawzajem.",
      "Nikt nie może przyjść do mnie, jeśli Ojciec, który mnie posłał, nie przyciągnie go – a ja go wskrzeszę w Dniu Ostatnim.",
      "Napisano u Proroków: Będą wszyscy nauczeni przez Boga. Każdy, kto usłyszał od Ojca i nauczył się, przychodzi do mnie.",
      "Nikt nie widział Ojca; tylko ten, kto jest u Boga, ten widział Ojca.",
      "Amen, amen, mówię wam: Wierzący ma życie wieczne.",
      "JA JESTEM chlebem życia.",
      "Ojcowie jedli mannę na pustyni i umarli.",
      "Taki jest chleb z nieba schodzący, że się go spożywa i nie umiera.",
      "JA JESTEM chlebem żyjącym, który z nieba zstąpił; jeśli ktoś będzie jadł ten chleb, żyć będzie na wieki. A tym chlebem, który ja dam, jest ciało moje, [które daję] za życie świata.",
      "Kłócili się więc między sobą Żydzi, mówiąc: „Jak może ten dać nam ciało swoje do jedzenia?”.",
      "Powiedział im Jezus: – Amen, amen, mówię wam, jeślibyście nie spożywali ciała Syna Człowieczego i nie pili jego krwi, nie będziecie mieli życia w sobie.",
      "Kto je ciało moje i pije krew moją, ma życie wieczne, a ja wskrzeszę go w Dniu Ostatnim.",
      "Albowiem ciało moje jest prawdziwym pokarmem, a krew moja jest prawdziwym napojem.",
      "Kto je ciało moje i krew moją pije, we mnie trwa, a ja w nim.",
      "Jak posłał mnie Ojciec, który żyje, i ja żyję przez Ojca, tak i ten, kto spożywa mnie, żyć będzie przeze mnie.",
      "Taki jest chleb z nieba schodzący, nie jaki jedli ojcowie i umarli. Kto ten chleb je, żyć będzie na wieki.",
      "To powiedział w synagodze, nauczając w Kafarnaum.",
      "Wielu więc uczniów Jego, usłyszawszy to, powiedziało: – Twarde jest to słowo. Któż może go słuchać?",
      "Jezus, sam z siebie wiedząc, że z tego powodu burzą się uczniowie Jego, powiedział: – To was gorszy?",
      "A jeśli ujrzycie Syna Człowieczego wstępującego tam, gdzie był poprzednio?",
      "Duch jest Tym, który ożywia; ciało na nic się zda. Duchem są i życiem są Słowa, które wam mówię.",
      "Jednak są wśród was tacy, którzy nie wierzą. Od początku bowiem wiedział Jezus, którzy są wierzący i kim jest ten, który ma Go wydać.",
      "I mówił: – Dlatego powiedziałem wam, że nikt nie może przyjść do mnie, jeśli mu nie jest dane przez Ojca.",
      "Z tego powodu wielu Jego uczniów odwróciło się i już więcej z Nim nie chodziło.",
      "Powiedział więc Jezus do Dwunastu: – Czy i wy chcecie odstąpić?",
      "Odpowiedział Mu Szymon Piotr: – Panie, do kogóż pójdziemy? Słowa życia wiecznego masz.",
      "A myśmy uwierzyli i poznali, że Ty jesteś Świętym od Boga.",
      "Odpowiedział im Jezus: – Czyż nie wybrałem was sobie Dwunastu, a jeden z was jest diabłem?",
      "Mówił to o Judaszu, synu Szymona Iskarioty. Ten bowiem miał Go wydać. Jeden z Dwunastu."
    ],
    [
      "Potem Jezus chodził po Galilei, nie chciał bowiem chodzić po Judei, gdyż Żydzi szukali sposobności, by Go zabić.",
      "A było blisko do [czasu] rozbijania namiotów, święta Żydów.",
      "Powiedzieli więc do niego Jego bracia: – Pójdź stąd i idź do Judei, aby również Twoi uczniowie oglądali dzieła twe, które czynisz.",
      "Nikt bowiem, kto szuka uznania, nie czyni niczego po kryjomu. Jeśli takie dzieła czynisz, ukaż siebie światu.",
      "Albowiem nawet Jego bracia nie wierzyli w Niego.",
      "Mówi więc im Jezus: – To jeszcze nie mój czas. Wasz czas zawsze jest gotów.",
      "Was świat nie może nienawidzić, a mnie nienawidzi, bo ja świadczę o nim, że jego dzieła są złe.",
      "Wy pójdźcie na to święto; ja na to święto nie idę, bo czas mój jeszcze się nie wypełnił.",
      "Powiedziawszy to, sam pozostał w Galilei.",
      "Kiedy Jego bracia poszli na święto, wtedy i On poszedł, nie jawnie, lecz po kryjomu.",
      "Żydzi szukali Go zatem podczas święta i mówili: – Gdzie on jest?",
      "I było wielkie wzburzenie w tłumach z Jego powodu. Jedni mówili: „Jest dobry”. Inni zaś mówili: „Nie, przecież mami tłum”.",
      "Nikt jednak otwarcie nie mówił o Nim ze strachu przed Żydami.",
      "Gdy upłynęła połowa święta, wszedł Jezus do świątyni i uczył.",
      "Dziwili się więc Żydzi, mówiąc: – Skąd ten Pisma zna, choć się nie uczył?",
      "Odpowiedział więc im Jezus: – Moja nauka nie jest moją, lecz Tego, który mnie posłał.",
      "Jeśli ktoś chce wolę Jego czynić, pozna, czy ta nauka jest od Boga, czy też ja mówię od siebie.",
      "Kto od siebie mówi, swojej chwały szuka. A kto szuka chwały Tego, który go posłał, ten jest prawdziwy i nieprawości w nim nie ma.",
      "Czyż to nie Mojżesz dał wam Prawo? A nikt z was Prawa nie zachowuje. Czemu usiłujecie mnie zabić?",
      "Odpowiedział tłum: – Demona masz. Kto usiłuje cię zabić?",
      "Odrzekł im Jezus: – Jedno dzieło uczyniłem i wszyscy się dziwicie.",
      "A przecież Mojżesz dał wam obrzezanie – jakkolwiek nie od Mojżesza ono jest, lecz od ojców – i wy obrzezujecie człowieka w szabat.",
      "Jeśli obrzezanie przyjmuje człowiek w szabat, aby nie było naruszone Prawo Mojżesza, to czemu się tak na mnie złościcie, kiedy całego człowieka zdrowym uczyniłem w szabat?",
      "Nie sądźcie z pozorów, lecz sądem sprawiedliwym sądźcie.",
      "Mówili więc niektórzy z jerozolimczyków: – Czy to nie ten, którego usiłują zabić?",
      "A oto otwarcie przemawia i nic mu nie mówią. Czyżby przywódcy naprawdę poznali, że ten jest Chrystusem?",
      "Ale ten skąd jest, wiemy. Gdy zaś przyjdzie Chrystus, nikt nie będzie wiedział, skąd jest.",
      "A Jezus głośno mówił i nauczał w świątyni: – I mnie znacie, i wiecie, skąd jestem, i że przyszedłem nie od siebie. Ale prawdziwy jest Ten, który mnie posłał, którego wy nie znacie.",
      "Ja Go znam, bo od Niego jestem i to On mnie posłał. Usiłowali Go pojmać,",
      "ale nikt na Nim ręki nie położył, bo nie nadeszła jeszcze Jego godzina.",
      "I wielu spośród tłumu uwierzyło w Niego i mówiło: – Czy Chrystus, gdy przyjdzie, uczyni więcej znaków, niż Ten uczynił?",
      "Usłyszeli faryzeusze, że tłum tak o Nim burzliwie rozprawia. Posłali więc arcykapłani i faryzeusze sługi, aby Go pojmali.",
      "A Jezus powiedział: – Jeszcze tylko krótko jestem z wami i odchodzę do Tego, który mnie posłał.",
      "Będziecie mnie szukali i nie znajdziecie mnie. A tam, gdzie jestem ja, wy przyjść nie możecie.",
      "Rozmawiali więc Żydzi: – Gdzież ten ma iść, że my go nie znajdziemy? Czyżby miał pójść do diaspory u Greków i Greków nauczać?",
      "Cóż to za słowo, które powiedział: „Będziecie mnie szukali i nie znajdziecie mnie” i „A tam, gdzie jestem ja, wy przyjść nie możecie”?",
      "A w ostatnim, wielkim dniu święta stanął Jezus i zawołał: – Jeśli ktoś pragnie, niech przyjdzie do mnie i niech pije!",
      "O wierzącym we mnie mówi Pismo: Z wnętrza jego popłyną potoki wody żywej.",
      "A to powiedział o Duchu, którego mieli otrzymać wierzący w Niego. Jeszcze bowiem Duch nie był [dany], ponieważ Jezus nie został jeszcze uwielbiony.",
      "Ci spośród tłumu, którzy usłyszeli te Słowa, mówili: „Prawdziwie Ten jest prorokiem”.",
      "Inni mówili: „On jest Chrystusem”. A jeszcze inni: „Czyż Chrystus może przyjść z Galilei?”",
      "Czyż Pismo nie mówi, że Chrystus przychodzi z nasienia Dawida i z Betlejem, wsi Dawidowej?",
      "Podział więc nastąpił w tłumie przez Niego.",
      "Niektórzy zaś z nich chcieli Go pojmać, nikt jednak na Nim rąk nie położył.",
      "Przyszli więc słudzy do arcykapłanów i faryzeuszy, a ci im powiedzieli: – Dlaczego go nie przyprowadziliście?",
      "Odpowiedzieli słudzy: – Nigdy człowiek tak nie mówił!",
      "Odpowiedzieli więc im faryzeusze: – Czy i wy zostaliście omamieni?",
      "Czy ktoś z przywódców uwierzył w niego lub ktoś z faryzeuszy?",
      "Jedynie tłum ten, nieznający Prawa – przeklęci są!",
      "Mówi do nich Nikodem, który przedtem przyszedł do Niego, będący jednym z nich:",
      "– Czyż nasze Prawo osądza człowieka, jeśli go wpierw nie wysłucha i nie rozpozna jego uczynków?",
      "Odpowiedzieli mu: – Czy i ty jesteś z Galilei? Zbadaj i zobacz, że prorok nie powstaje w Galilei.",
      "I poszli, każdy do swego domu."
    ],
    [
      "A Jezus poszedł na Górę Oliwną. [",
      "Wczesnym rankiem przyszedł znowu do świątyni i cały lud przyszedł do Niego, i usiadłszy, nauczał ich.",
      "A znawcy Pism i faryzeusze przyprowadzają kobietę przyłapaną na cudzołóstwie i postawiwszy ją pośrodku,",
      "mówią Mu: – Nauczycielu, kobieta ta została przyłapana na jawnym cudzołożeniu.",
      "Mojżesz w Prawie nakazał nam takie kamienować. A Ty co mówisz?",
      "A to mówili, próbując Go, aby mieć o co Go obwinić. A Jezus, pochyliwszy się, pisał palcem po ziemi.",
      "A gdy nie przestawali Go pytać, wyprostował się i powiedział im: – Ten, kto z was bezgrzeszny, niech pierwszy rzuci w nią kamieniem.",
      "I znowu, schyliwszy się, pisał po ziemi.",
      "A oni, usłyszawszy to, odchodzili jeden po drugim, poczynając od starszych; pozostał On sam i kobieta pośrodku.",
      "Jezus, wyprostowawszy się, powiedział jej: – Kobieto, gdzież oni są? Żaden cię nie osądził?",
      "A ona odpowiedziała: – Żaden, Panie. Powiedział jej Jezus: – Ani ja cię nie osądzam. Idź i odtąd więcej nie grzesz.]",
      "Znowu więc Jezus powiedział im, mówiąc: – JA JESTEM światłością świata. Kto idzie za mną, nie będzie chodził w ciemności, lecz będzie miał światłość życia.",
      "Powiedzieli więc Mu faryzeusze: – Ty sam o sobie świadczysz, świadectwo twoje nie jest prawdziwe.",
      "Rzekł im Jezus: – Chociaż ja sam o sobie świadczę, świadectwo moje jest prawdziwe, gdyż wiem, skąd przyszedłem i dokąd odchodzę. Wy zaś nie wiecie, skąd przychodzę lub dokąd odchodzę.",
      "Wy sądzicie wedle ciała, ja nie sądzę nikogo.",
      "A jeśli sądzę, sąd mój jest prawdziwy, bo nie jestem sam, lecz ja i Ojciec, który mnie posłał.",
      "W Prawie waszym napisano, że świadectwo dwóch ludzi jest prawdziwe.",
      "JA JESTEM tym, który świadczę sam o sobie, i świadczy o mnie Ten, który mnie posłał, Ojciec.",
      "Mówili więc Mu: – Gdzież jest twój ojciec? Powiedział Jezus: – Nie znacie ani mnie, ani Ojca mego. Jeślibyście mnie znali, znalibyście i Ojca mojego.",
      "Te Słowa wypowiedział w skarbcu, nauczając w świątyni. A nikt Go nie pojmał, bo jeszcze nie nadeszła Jego godzina.",
      "Znowu więc im powiedział: – Ja odchodzę i będziecie mnie szukali, i w grzechu waszym umrzecie. Dokąd ja odchodzę, wy przyjść nie możecie.",
      "Mówili więc Żydzi: – Czy sam siebie zabije? Bo mówi: „Dokąd ja odchodzę, wy przyjść nie możecie”.",
      "I mówił im: – Wy jesteście z tego, co niskie, ja z tego, co wysokie, jestem. Wy z tego świata jesteście, ja z tego świata nie jestem.",
      "Powiedziałem więc wam, że umrzecie w grzechach waszych. Jeśli bowiem nie uwierzycie, że JA JESTEM, umrzecie w grzechach waszych.",
      "Mówili więc Mu: – Kim ty jesteś? Odpowiedział im Jezus: – Początkiem, to mówię wam.",
      "Wiele miałbym o was mówić i sądzić, ponieważ Ten, kto mnie posłał, prawdziwy jest, a ja światu mówię, co od Niego usłyszałem.",
      "Nie poznali, że o Ojcu im mówił.",
      "Powiedział więc [im] Jezus: – Gdy wywyższycie Syna Człowieczego, wtedy poznacie, że JA JESTEM i że sam z siebie nic nie czynię, ale tak mówię, jak nauczył mnie Ojciec.",
      "I Ten, kto posłał mnie, ze mną jest. Nie pozostawił mnie samego. Bo ja czynię zawsze to, co się Jemu podoba.",
      "Gdy to mówił, wielu w Niego uwierzyło.",
      "Mówił więc Jezus do tych Żydów, którzy Mu uwierzyli: – Jeśli wytrwacie w Słowie moim, prawdziwie uczniami moimi będziecie.",
      "I poznacie prawdę, i prawda was wyzwoli.",
      "Odpowiedzieli Mu: – Nasieniem Abrahamowym jesteśmy i przez nikogo nigdy nie byliśmy zniewoleni. Dlaczego ty mówisz: „Wolnymi się staniecie?”",
      "Odpowiedział im Jezus: – Amen, amen, mówię wam, że każdy czyniący grzech jest niewolnikiem grzechu.",
      "Niewolnik zaś nie pozostaje w domu na wieki, syn pozostaje na wieki.",
      "Jeśli więc Syn was wyzwoli, istotnie wolni będziecie.",
      "Wiem, że nasieniem Abrahamowym jesteście, ale usiłujecie mnie zabić, Słowo moje bowiem nie znajduje w was miejsca.",
      "Ja mówię to, co widziałem u Ojca, i wy więc czyńcie to, co słyszeliście od Ojca.",
      "Odpowiedzieli Mu: – Ojcem naszym jest Abraham. Mówi im Jezus: – Jeśli jesteście dziećmi Abrahamowymi, czyńcie dzieła Abrahama.",
      "Teraz jednak usiłujecie mnie zabić, człowieka, który wam powiedział prawdę, tę, którą usłyszał od Boga. Abraham tego nie czynił.",
      "Wy czynicie dzieła ojca waszego. Powiedzieli Mu [więc]: – My nie zrodziliśmy się z nierządu. Jednego Ojca mamy, Boga.",
      "Powiedział im Jezus: – Gdyby Bóg był Ojcem waszym, miłowalibyście mnie, ja bowiem od Boga wyszedłem i przychodzę. Nie przyszedłem bowiem od siebie samego, ale On mnie posłał.",
      "Dlaczego nie rozumiecie tego, co mówię? Bo nie jesteście w stanie słuchać Słowa mojego.",
      "Wy z ojca diabła jesteście i żądzom ojca waszego chcecie czynić zadość. On od początku był zabójcą i nie ostał się w prawdzie, bo prawdy w nim nie ma. Gdy mówi kłamstwo, ze swego mówi, bo kłamcą jest i ojcem kłamstwa.",
      "A mnie nie wierzycie, ponieważ prawdę mówię.",
      "Kto z was może mi grzech wykazać? Jeśli prawdę mówię, dlaczego mi nie wierzycie?",
      "Kto z Boga jest, Słów Bożych słucha. Wy dlatego nie słuchacie, że z Boga nie jesteście.",
      "Odpowiedzieli mu Żydzi: – Czyż nie trafnie mówiliśmy, żeś Samarytanin i demona masz?",
      "Odpowiedział Jezus: – Ja demona nie mam, ale czczę Ojca mojego, a wy mnie zniesławiacie.",
      "Ja własnej chwały nie szukam; jest taki, kto szuka i sądzi.",
      "Amen, amen, mówię wam: Jeśli ktoś Słowa mojego się trzyma, śmierci nie ujrzy na wieki.",
      "Powiedzieli Mu [więc] Żydzi: – Teraz poznaliśmy, że demona masz. Abraham umarł i prorocy, a ty mówisz: „Jeśli ktoś Słowa mojego się trzyma, nie skosztuje śmierci na wieki”.",
      "Czyżbyś był większy od ojca naszego Abrahama, który umarł? Prorocy też umarli. Kimże siebie czynisz?",
      "Odpowiedział Jezus: – Jeśli sam siebie chwałą otaczam, niczym jest chwała moja. Jest Ojciec mój, który mnie chwałą otacza, o którym wy mówicie: „Jest naszym Bogiem”.",
      "Wy Go nie poznaliście, a ja Go znam. Gdybym powiedział, że Go nie znam, byłbym podobnym do was kłamcą. Ale znam Go i Słowa Jego się trzymam.",
      "Abraham, ojciec wasz, wielce się weselił, że zobaczy dzień mój, i zobaczył, i uradował się.",
      "Powiedzieli więc do Niego Żydzi: – Pięćdziesięciu lat nawet nie masz i Abrahama widziałeś?",
      "Jezus powiedział im: – Amen, amen, mówię wam: JA JESTEM, zanim Abraham stał się!",
      "Wzięli więc kamienie, aby w Niego rzucić! A Jezus ukrył się i wyszedł ze świątyni."
    ],
    [
      "A przechodząc, ujrzał człowieka niewidomego od urodzenia.",
      "I wypytywali Go uczniowie Jego, mówiąc: – Rabbi, kto zgrzeszył: on czy rodzice jego, że się niewidomym urodził?",
      "Odpowiedział Jezus: – Ani on nie zgrzeszył, ani rodzice jego, ale na nim dzieła Boże będą ukazane.",
      "Trzeba nam dokonywać dzieł Tego, który mnie posłał, póki dzień jest; nadciąga noc, gdy nikt nie może działać.",
      "Dopóki jestem na świecie, jestem światłością świata.",
      "To powiedziawszy, zmoczył śliną garść ziemi, uczynił z tego maź i pomazał mu nią oczy.",
      "I powiedział mu: – Pójdź, obmyj się w sadzawce Siloam (co znaczy w przekładzie: Posłany). Odszedł więc, obmył się i przyszedł, widząc.",
      "A sąsiedzi i ci, którzy widywali go przedtem, kiedy był żebrakiem, mówili: – Czy to nie ten, który siedział i żebrał?",
      "Inni mówili: – To jest ten. Jeszcze inni mówili: – Nie, to tylko podobny do niego. On sam mówił: – To jestem ja.",
      "Mówili mu więc: – Jak [zatem] otworzyły się twoje oczy?",
      "On odpowiedział: – Człowiek zwany Jezusem uczynił maź, pomazał moje oczy i powiedział mi: „Pójdź do Siloam i obmyj się!” Kiedy poszedłem i obmyłem się, przejrzałem.",
      "Powiedzieli mu: – Gdzież On jest? Mówi: – Nie wiem.",
      "Prowadzą go do faryzeuszy, tego przedtem niewidomego.",
      "A było to w dzień szabatu, gdy Jezus zrobił maź i otworzył jego oczy.",
      "Znów więc wypytywali go, tym razem faryzeusze, jak przejrzał. On zaś powiedział im: – Maź nałożył mi na oczy, obmyłem się i widzę.",
      "Mówili mu niektórzy faryzeusze: – Człowiek ten nie jest od Boga, bo nie przestrzega szabatu. Inni [zaś] mówili: – Jak grzeszny człowiek może czynić takie znaki? I był wśród nich rozłam.",
      "Mówią więc znów niewidomemu: – Co ty mówisz o nim, skoro otworzył ci oczy? On zaś powiedział: – Prorokiem jest.",
      "Nie uwierzyli więc Żydzi, że był niewidomy i przejrzał, dopóki nie przywołali rodziców tego, który przejrzał.",
      "I wypytywali ich, mówiąc: – Czy ten jest synem waszym, o którym wy mówicie, że urodził się niewidomym? Jakże więc teraz widzi?",
      "Odpowiedzieli więc rodzice jego: – Wiemy, że on jest synem naszym i że się niewidomym urodził.",
      "A jak teraz widzi, nie wiemy, ani kto otworzył jego oczy, my tego nie wiemy. Jego pytajcie, ma swój wiek, sam za siebie będzie mówił.",
      "To powiedzieli rodzice jego, bo bali się Żydów; uzgodnili bowiem Żydzi, że jeśli ktoś wyzna, że On jest Mesjaszem, będzie wyłączony z synagogi.",
      "Dlatego rodzice jego powiedzieli: „Ma swój wiek, jego wypytujcie!”.",
      "Przywołali więc po raz drugi człowieka, który był niewidomy, i powiedzieli mu: – Oddaj chwałę Bogu! My wiemy, że ten człowiek jest grzesznikiem.",
      "On odparł: – Czy jest grzesznikiem, nie wiem. Jedno wiem: Byłem ślepy, a teraz widzę!",
      "Rzekli mu: – Cóż ci uczynił? Jak ci oczy otworzył?",
      "Odpowiedział im: – Już wam powiedziałem i nie słuchaliście. Co chcecie jeszcze usłyszeć? Czyż i wy chcecie zostać Jego uczniami?",
      "Zwymyślali go i powiedzieli: – Ty jesteś jego uczniem. My zaś jesteśmy uczniami Mojżeszowymi.",
      "My wiemy, że do Mojżesza Bóg przemówił. A o tym nie wiemy, skąd jest.",
      "Odpowiedział ten człowiek: – To właśnie jest przedziwne, że wy nie wiecie, skąd jest, a oczy mi otworzył.",
      "Wiemy, że Bóg grzeszników nie słucha, ale gdy ktoś jest bogobojny i wolę Jego czyni, tego słucha.",
      "Od wieków nie słyszano, by ktoś otworzył oczy ślepego od urodzenia.",
      "Gdyby On nie był od Boga, nie mógłby nic uczynić.",
      "Odpowiedzieli mu: – Tyś się cały urodził w grzechach i ty nas uczysz? I wyrzucili go precz.",
      "Jezus usłyszał, że go precz wyrzucili, i kiedy go znalazł, rzekł: – Czy ty wierzysz w Syna Człowieczego?",
      "On odpowiedział: – A któż to jest, Panie, abym w niego uwierzył?",
      "Rzekł mu Jezus: – Zobaczyłeś go i jest nim ten, który rozmawia z tobą.",
      "A on rzekł: – Wierzę, Panie. I oddał Mu pokłon.",
      "Jezus powiedział: – Na sąd przyszedłem na ten świat, aby ci, co nie widzą, widzieli, a ci, co widzą, stali się ślepi.",
      "Niektórzy faryzeusze, co z Nim byli, usłyszeli to i rzekli Mu: – Czy i my ślepi jesteśmy?",
      "Rzekł im Jezus: – Gdybyście byli ślepi, nie mielibyście grzechu. Teraz zaś mówicie: „Widzimy”. Grzech wasz pozostaje."
    ],
    [
      "– Amen, amen, mówię wam: Kto nie wchodzi do zagrody owiec przez bramę, ale gdzie indziej przechodzi, ten jest złodziejem i zbójem.",
      "A ten, co przez bramę przechodzi, jest pasterzem owiec.",
      "Temu stróż otwiera, a owce głos jego słyszą i woła te własne po imieniu, i wyprowadza je.",
      "Kiedy te wszystkie własne wywiedzie, przed nimi idzie, a owce za nim idą, bo głos jego znają.",
      "A za obcym nie pójdą, lecz uciekną od niego, albowiem głosu obcych nie znają.",
      "Taką to przypowieść powiedział im Jezus, oni zaś nie pojęli tego, co im mówił.",
      "Rzekł więc znowu Jezus: – Amen, amen, mówię wam, JA JESTEM bramą owiec.",
      "Wszyscy, którzy przychodzili [przede mną], złodziejami są i zbójami, ich jednak owce nie usłuchały.",
      "JA JESTEM bramą, jeśli ktoś przeze mnie wejdzie, zbawiony zostanie i wejdzie, i wyjdzie, i pastwisko znajdzie.",
      "Złodziej przychodzi tylko, aby kraść, zarzynać i zatracać. Ja przyszedłem, aby życie miały i miały w obfitości.",
      "JA JESTEM dobrym pasterzem; dobry pasterz życie swoje oddaje za owce.",
      "Najemnik, ten, który nie jest pasterzem, dla którego te owce nie są własne, widząc nadchodzącego wilka, porzuca owce i ucieka, a wilk porywa je i rozprasza.",
      "Bo jest najemnikiem i nie troszczy się o owce.",
      "JA JESTEM dobrym pasterzem i znam moje, i moje mnie znają.",
      "Jak Ojciec mnie zna, tak i ja znam Ojca i życie swoje oddaję za owce.",
      "A mam inne owce, które nie są z tej zagrody. I te trzeba mi prowadzić, i głos mój usłyszą, i będzie jedno stado, jeden pasterz.",
      "Dlatego Ojciec mnie miłuje, że ja życie swoje oddaję, abym je na powrót otrzymał.",
      "Nikt mi go nie zabiera, lecz ja sam je oddaję. I mam władzę, by je oddać, i mam władzę, by je na powrót otrzymać: takie przykazanie przyjąłem od Ojca mego.",
      "Znowu stał się podział wśród Żydów z powodu tych słów.",
      "Wielu z nich mówiło: –  Demona ma i bredzi. Po cóż go słuchacie?",
      "Inni mówili: – To nie są słowa opętanego przez demona. Czy demon może otwierać oczy ślepym?",
      "Było wtedy [Święto] Odnowienia w Jerozolimie. Była zima.",
      "Jezus przechadzał się w świątyni, w portyku Salomona.",
      "Obstąpili Go więc Żydzi i mówili Mu: – Jak długo będziesz dusze nasze szarpał? Jeśli ty jesteś Chrystusem, powiedz nam otwarcie.",
      "Odrzekł im Jezus: – Powiedziałem wam i nie wierzycie. Dzieła, które ja czynię w imię Ojca mego, świadczą o mnie.",
      "Wy jednak nie wierzycie, bo nie jesteście z moich owiec.",
      "Moje owce słuchają mego głosu i ja znam je, i idą za mną.",
      "I ja daję im życie wieczne, i nie pójdą na wieczne zatracenie, i nikt nie wyrwie ich z ręki mojej.",
      "Ojciec mój, który mi je dał, ponad wszystko jest, a nikt nie może ich wyrwać z ręki Ojca.",
      "Ja i Ojciec jedno jesteśmy.",
      "Znowu podnieśli Żydzi kamienie, aby Go ukamienować.",
      "Odpowiedział im Jezus: – Ukazałem wam wiele dobrych dzieł od Ojca. Za które z nich mnie kamienujecie?",
      "Odpowiedzieli Mu Żydzi: – Nie za dobre dzieło cię kamienujemy, ale za bluźnierstwo i dlatego, że ty, będąc człowiekiem, czynisz z siebie Boga.",
      "Odpowiedział im Jezus: – Czyż nie napisano w Prawie waszym: Ja rzekłem: bogami jesteście?",
      "Jeśli nazwał bogami tych, dla których Słowo Boże stało się – a Pismo nie może być zniesione",
      "– to czemu do tego, którego Ojciec uświęcił i posłał na świat, mówicie: „Bluźnisz”, ponieważ powiedziałem: „Synem Bożym jestem”.",
      "Jeśli dzieł Ojca mego nie czynię, nie wierzcie mi.",
      "A jeśli czynię, a wy mi nie wierzycie, to dziełom uwierzcie, abyście poznali i wiedzieli, że Ojciec [jest] we mnie, a ja w Ojcu.",
      "Znowu próbowali Go pojmać, lecz On wymknął się im z rąk.",
      "I znowu odszedł na tamtą stronę Jordanu, na miejsce, gdzie przedtem chrzcił Jan, i tam pozostał.",
      "A wielu przychodziło do Niego i mówiło: – Jan wprawdzie żadnego znaku nie uczynił, wszystko jednak, co Jan o Nim powiedział, było prawdą.",
      "I wielu tam w Niego uwierzyło."
    ],
    [
      "A był ktoś, kto zaniemógł, Łazarz z Betanii, ze wsi Marii i jej siostry Marty.",
      "A Maria była tą [osobą], która namaściła Pana mirrą i która włosami swymi wytarła Jego stopy; to jej brat Łazarz zaniemógł.",
      "Wysłały więc siostry do Niego wiadomość: – Panie, oto zaniemógł ten, którego miłujesz.",
      "Usłyszawszy to, Jezus rzekł: – Niemoc ta nie jest ku śmierci, ale na chwałę Bożą, aby Syn Boży został przez nią uwielbiony.",
      "A Jezus miłował Martę i siostrę jej, i Łazarza.",
      "Gdy więc usłyszał, że jest złożony niemocą, wówczas pozostał dwa dni w miejscu, gdzie był.",
      "Dopiero potem mówi uczniom: – Idźmy znowu do Judei.",
      "Mówią Mu uczniowie: – Rabbi! Dopiero co Żydzi usiłowali Cię ukamienować, a Ty znowu tam idziesz?",
      "Odpowiedział Jezus: – Czyż dzień nie ma dwunastu godzin? Jeśli za dnia ktoś chodzi, nie potknie się, albowiem światło tego świata widzi.",
      "A jeśli ktoś chodzi w nocy, potyka się, bo światła w nim nie ma.",
      "To powiedział, a potem mówi im: – Łazarz, przyjaciel nasz, zasnął. Ale idę, aby go zbudzić.",
      "Rzekli Mu uczniowie: – Panie, jeśli zasnął, to będzie zdrowy.",
      "Jezus mówił o jego śmierci, oni zaś sądzili, że On o spoczynku snu mówi.",
      "Wtedy Jezus powiedział im otwarcie: – Łazarz umarł.",
      "I raduję się – ze względu na was, abyście uwierzyli – że mnie tam nie było. Ale pójdźmy do niego!",
      "Powiedział więc do współuczniów Tomasz, zwany Bliźniakiem: –  Pójdźmy i my, abyśmy umarli z nim!",
      "Gdy więc Jezus przyszedł, zastał go już od czterech dni leżącego w grobowcu.",
      "A Betania była blisko Jerozolimy, około piętnastu stadiów.",
      "Liczni zaś Żydzi przybyli do Marty i Marii, aby je pocieszyć po bracie.",
      "Gdy więc Marta usłyszała, że Jezus nadchodzi, wyszła Mu naprzeciw; a Maria została w domu.",
      "Rzekła więc Marta do Jezusa: – Panie, gdybyś tu był, nie zmarłby mój brat;",
      "[ale] i teraz wiem, że o cokolwiek byś poprosił Boga, da Ci Bóg.",
      "Mówi jej Jezus: – Zmartwychwstanie twój brat.",
      "Mówi Mu Marta: – Wiem, że zmartwychwstanie przy zmartwychwstaniu w Dniu Ostatnim.",
      "Rzekł jej Jezus: – JA JESTEM zmartwychwstaniem i życiem; wierzący we mnie choćby nawet umarł, żyć będzie.",
      "I nikt żyjący i wierzący we mnie nie umrze nigdy. Czy wierzysz w to?",
      "Mówi Mu: – Tak, Panie. Ja uwierzyłam, że Ty jesteś Chrystusem, Synem Bożym, który na świat przyszedł.",
      "I to powiedziawszy, odeszła i potajemnie zawołała Marię, siostrę swoją, mówiąc: – Nauczyciel jest tu i woła cię.",
      "A ona, jak to usłyszała, podniosła się szybko i przyszła do Niego.",
      "Jezus bowiem nie doszedł do wsi, ale był jeszcze w miejscu, gdzie spotkała Go Marta.",
      "Żydzi zaś będący u niej w domu i pocieszający ją, widząc, że Maria szybko wstała i wyszła, poszli za nią, sądząc, że idzie do grobowca, aby tam płakać.",
      "A Maria, gdy przyszła, gdzie był Jezus, widząc Go, upadła Mu do stóp, mówiąc: –  Panie, gdybyś tu był, mój brat by nie umarł.",
      "I gdy Jezus zobaczył ją płaczącą i płaczących Żydów, którzy z nią przyszli, rozrzewnił się w duchu i wzruszył,",
      "i rzekł: – Gdzie go położyliście? Mówią Mu: – Panie, przyjdź i zobacz.",
      "Zapłakał Jezus.",
      "Rzekli więc Żydzi: – Patrzcie, jak go miłował!",
      "Niektórzy zaś z nich rzekli: – Czy nie mógł ten, który otworzył oczy ślepemu, sprawić, aby i ten nie umarł?",
      "Jezus więc, opanowując swoje wzruszenie, przychodzi do grobowca; a była to pieczara i kamień był położony na niej.",
      "Mówi Jezus: – Zabierzcie kamień! Marta, siostra umarłego, rzekła: – Panie, już cuchnie, to już czwarty dzień przecież.",
      "Mówi jej Jezus: – Czy nie powiedziałem ci: jeśli uwierzysz, ujrzysz chwałę Bożą?",
      "Zabrali więc kamień. A Jezus podniósł oczy ku niebu i powiedział: – Ojcze, dzięki Ci składam, żeś mnie wysłuchał.",
      "Ja wprawdzie wiedziałem, że zawsze mnie wysłuchujesz, ale dla tłumu stojącego wokół [to] powiedziałem, aby uwierzyli, że Ty mnie posłałeś.",
      "To powiedziawszy, wielkim głosem zawołał: – Łazarzu, wyjdź stamtąd!",
      "Wyszedł więc umarły, obwiązany na rękach i nogach opaskami, a twarz jego była owinięta chustą. Mówi im Jezus: – Rozwiążcie go i dajcie mu chodzić!",
      "Wielu więc spośród Żydów, którzy przyszli do Marii i którzy ujrzeli, co uczynił, uwierzyło w Niego.",
      "A niektórzy z nich poszli do faryzeuszy i powiedzieli im, co uczynił Jezus.",
      "Zebrali zatem arcykapłani i faryzeusze Sanhedryn i mówili: – Cóż uczynimy? Człowiek ten bowiem czyni rozliczne znaki.",
      "Jeśli go tak zostawimy, wszyscy uwierzą w niego, przyjdą Rzymianie i wezmą to miejsce nasze i naród.",
      "Jeden zaś z nich, Kajfasz, arcykapłanem będąc w tym właśnie roku, powiedział im:",
      "– Wy nic nie wiecie ani nie zastanawiacie się nad tym, że lepiej byłoby dla was, aby jeden człowiek umarł za lud, a nie cały naród zginął.",
      "A tego od siebie nie powiedział, lecz będąc arcykapłanem w tym właśnie roku, wygłosił proroctwo, że Jezus miał umrzeć za naród.",
      "I nie za naród jedynie, lecz aby i rozproszone dzieci Boże zgromadził w jedno.",
      "Więc od tego dnia chcieli Go zabić.",
      "A Jezus już więcej nie chodził jawnie pośród Żydów, lecz odszedł stamtąd do krainy w pobliżu pustyni, do miasta zwanego Efraim i tam przebywał z uczniami.",
      "A było blisko Paschy Żydów i wielu przybyło do Jerozolimy z różnych stron przed Paschą, aby dokonać oczyszczenia.",
      "Szukali więc Jezusa i mówili między sobą, stojąc w świątyni: –  Cóż się wam zdaje, czyżby nie miał przyjść na święto?",
      "Arcykapłani zaś i faryzeusze wydali polecenie, żeby – jeśliby ktoś wiedział, gdzie [On] jest – dał znać, aby mogli Go pojmać."
    ],
    [
      "Tak więc sześć dni przed Paschą Jezus przyszedł do Betanii, tam, gdzie był Łazarz, którego podniósł z martwych.",
      "Przygotowali Mu tam wieczerzę i Marta usługiwała, a Łazarz był jednym z tych, którzy spoczywali z Nim.",
      "A Maria, wziąwszy miarę prawdziwego, drogocennego olejku nardowego, namaściła stopy Jezusa i wytarła je swoimi włosami. I dom wypełnił się zapachem olejku.",
      "Judasz zaś, Iskariota, jeden z Jego uczniów, który miał Go wydać, mówi:",
      "– Dlaczego nie można było sprzedać tego olejku za trzysta denarów i rozdać ich biednym?",
      "A powiedział to, nie żeby mu chodziło o biednych, ale że był złodziejem i sakiewkę nosząc, zabierał to, co do niej wrzucano.",
      "Jezus powiedział: – Zostaw ją, aby na dzień złożenia mnie do grobu mogła to zachować.",
      "Biednych bowiem u siebie zawsze macie, a mnie – nie zawsze.",
      "Wielki tłum Żydów dowiedział się, że tam jest, i przybył nie tylko ze względu na Jezusa, ale żeby zobaczyć też Łazarza, którego [On] podniósł z martwych.",
      "Arcykapłani zaś postanowili i Łazarza zabić,",
      "wielu bowiem spośród Żydów z jego powodu odeszło i uwierzyło w Jezusa.",
      "Nazajutrz wielki tłum, który przyszedł na święto, usłyszawszy, że Jezus nadchodzi do Jerozolimy,",
      "wziął gałązki palmowe i wyszedł Mu na spotkanie, i wołał: Hosanna! Błogosławiony, który przychodzi w imieniu Pańskim, król Izraela.",
      "A Jezus, znalazłszy osiołka, wsiadł na niego, jak jest napisane:",
      "Nie lękaj się, córko Syjonu, oto król twój przychodzi, siedząc na źrebięciu oślim.",
      "Tego uczniowie najpierw nie zrozumieli, dopiero kiedy Jezus został uwielbiony, wówczas przypomnieli sobie, że tak było o Nim napisane i że tak Go powitali.",
      "A tłum, który był z Nim, świadczył, że Łazarza wezwał z grobowca i podniósł go z martwych.",
      "Dlatego tłum Go witał, że usłyszał, iż On ten znak uczynił.",
      "Faryzeusze zaś mówili między sobą: – Widzicie, że nic nie wskóracie. Patrzcie, cały świat za nim poszedł.",
      "A byli niektórzy Grecy wśród tych, którzy przybyli, aby pokłonić się w święto;",
      "ci więc podeszli do Filipa z Betsaidy Galilejskiej i prosili go, mówiąc: – Panie, chcemy widzieć Jezusa.",
      "Przychodzi Filip i mówi [o tym] Andrzejowi; przychodzą Andrzej i Filip i mówią Jezusowi.",
      "A Jezus odpowiedział im: – Nadeszła godzina, aby uwielbiony został Syn Człowieczy.",
      "Amen, amen, mówię wam: Jeśli ziarno pszenicy, padłszy w ziemię, nie obumrze, samo pozostaje; jeśli zaś obumrze, wielki plon przynosi.",
      "Kto miłuje życie swoje, traci je; a kto nienawidzi życia swego na tym świecie, na życie wieczne je zachowuje.",
      "Jeśli ktoś chciałby mi służyć, niech idzie za mną. I tam, gdzie JA JESTEM, będzie i sługa mój; jeśli ktoś będzie mi służył, uczci go Ojciec.",
      "Teraz dusza moja jest wstrząśnięta i cóż powiem: Ojcze, wybaw mnie od tej godziny? Przecież po to przyszedłem na tę godzinę.",
      "Ojcze, uwielbij imię Twoje! Rozległ się więc głos z nieba: – Uwielbiłem i znowu uwielbię!",
      "A tłum, który stał i słuchał, powiedział: – Grzmot się rozległ! Inni mówili: – Anioł do niego przemówił!",
      "Odpowiedział Jezus: – Nie dla mnie ten głos się rozległ, lecz dla was.",
      "Teraz jest sąd nad tym światem, teraz książę tego świata będzie wyrzucony na zewnątrz.",
      "A ja, kiedy zostanę wywyższony ponad ziemię, wszystkich przyciągnę do siebie.",
      "A to mówił, zaznaczając, jaką śmiercią miał umrzeć.",
      "Odpowiedział Mu tłum: – My usłyszeliśmy z Prawa, że Chrystus trwa na wieki; to dlaczego mówisz, że trzeba, by wywyższony był Syn Człowieczy? Kto to jest ten Syn Człowieczy?",
      "Rzekł więc im Jezus: –  Jeszcze niewiele czasu światłość jest pośród was; chodźcież więc, jak długo światłość macie, aby ciemność was nie pochłonęła; chodzący bowiem w ciemności nie wie, dokąd idzie.",
      "Jak długo światłość macie, wierzcie światłości, abyście się stali synami światłości. To powiedział Jezus i – odszedłszy – skrył się przed nimi.",
      "Takie znaki wobec nich uczynił, a nie uwierzyli w Niego,",
      "aby się wypełniło Słowo przez proroka Izajasza powiedziane: Panie, kto uwierzył temu, cośmy usłyszeli? I ramię Pana komu zostało ukazane?",
      "Dlatego nie mogli wierzyć, że – jak znów powiedział Izajasz",
      "Zaćmił ich oczy i zasklepił ich serce, aby nie widzieli oczami i nie pojmowali sercem, i nie nawrócili się, abym ich nie uzdrowił.",
      "To powiedział Izajasz, gdy ujrzał chwałę Jego i opowiadał o Nim.",
      "Chociaż nawet wielu spośród zwierzchników uwierzyło w Niego, to jednak ze względu na faryzeuszy nie wyznawali tego, aby ich nie wyłączono z synagogi.",
      "Bardziej bowiem miłowali chwałę ludzi aniżeli chwałę Bożą.",
      "A Jezus zawołał: – Kto wierzy we mnie, nie we mnie wierzy, lecz w Tego, który mnie posłał,",
      "i kto mnie widzi, widzi Tego, który mnie posłał.",
      "Ja [jestem] światłością, która na świat przyszła, aby nikt, kto wierzy we mnie, w ciemności nie trwał.",
      "A jeśliby ktoś Słów moich słuchał i nie zachowywał, tego ja nie sądzę; nie przyszedłem bowiem, abym sądził świat, lecz abym świat zbawił.",
      "Kto odrzuca mnie i nie przyjmuje Słów moich, ma takiego, który go sądzi: Słowo, które wypowiedziałem, ono będzie go sądzić w Dniu Ostatnim.",
      "Albowiem z siebie samego nie mówiłem, lecz Ten, który mnie posłał, Ojciec, On sam dał mi przykazanie, co mam mówić i głosić.",
      "A wiem, że przykazanie Jego jest życiem wiecznym. Co więc ja mówię, jak Ojciec mój rzekł, tak mówię."
    ],
    [
      "A przed Świętem Paschy Jezus, wiedząc, że nadeszła godzina Jego, aby z tego świata przeszedł do Ojca, miłując swoich na świecie, do końca ich umiłował.",
      "I gdy nastała wieczerza, a diabeł już nagiął serce Judasza, [syna] Szymona Iskarioty, aby Go wydał,",
      "wiedząc, że Ojciec wszystko oddał w Jego ręce i że od Boga wyszedł, i do Boga zdąża,",
      "[Jezus] wstaje od wieczerzy, składa szaty i wziąwszy płótno, przepasał się.",
      "Następnie wlał wodę do miednicy i zaczął obmywać stopy uczniów i wycierać płótnem, którym był przepasany.",
      "Podchodzi więc do Szymona Piotra. [A ten] mówi Mu: – Panie, Ty mi nogi myjesz?",
      "Odpowiedział Jezus: – Co ja czynię, ty nie wiesz teraz, lecz potem pojmiesz.",
      "Mówi Mu Piotr: – Nie, przenigdy stóp mi nie umyjesz! Odpowiedział mu Jezus: – Jeśli cię nie umyję, nie będziesz miał udziału ze mną.",
      "Mówi Mu Szymon Piotr: – Panie, nie tylko stopy moje, ale i ręce, i głowę.",
      "Mówi mu Jezus: – Kto się wykąpał, nie potrzebuje nic więcej – tylko umyć stopy, albowiem cały jest czysty. Wy też czyści jesteście, chociaż nie wszyscy.",
      "Wiedział bowiem, kto go wyda. Dlatego powiedział: „Nie wszyscy czyści jesteście”.",
      "Kiedy więc umył stopy ich i włożył szaty swoje, i znowu spoczął, rzekł im: – Czy pojmujecie, co wam uczyniłem?",
      "Wy nazywacie mnie Nauczycielem i Panem, i dobrze mówicie, ponieważ nim jestem.",
      "Jeśli więc ja, Pan i Nauczyciel, umyłem stopy wasze, to i wy powinniście sobie nawzajem stopy umywać.",
      "Dałem wam bowiem przykład, abyście wy czynili, jak i ja wam uczyniłem.",
      "Amen, amen, mówię wam: Nie ma sługi większego od pana jego ani wysłannika większego od tego, który go posłał.",
      "Jeśli to wiecie, błogosławieni będziecie, jeśli będziecie to czynić.",
      "Nie o wszystkich was mówię. Ja wiem, kogo wybrałem. Ale niech się wypełni Pismo: Ten, kto jadł mój chleb, podniósł na mnie swą piętę.",
      "Już teraz mówię wam, zanim to się stanie, abyście uwierzyli, kiedy się stanie, że JA JESTEM.",
      "Amen, amen, mówię wam: Kto przyjmuje tego, kogo poślę, mnie przyjmuje; a kto mnie przyjmuje, przyjmuje Tego, który mnie posłał.",
      "To powiedziawszy, Jezus wzburzył się w duchu i oświadczył: –  Amen, amen, mówię wam, że jeden z was mnie wyda.",
      "Patrzyli na siebie uczniowie, zaskoczeni [nie wiedząc], o kim mówi.",
      "Jeden z Jego uczniów, ten, którego miłował Jezus, spoczywał na Jego piersi.",
      "Skinął więc na niego Szymon Piotr, [by] dowiedział się, kim miałby być ten, o którym mówi.",
      "Ten, oparłszy się więc o pierś Jezusa, mówi Mu: – Panie, któż to jest?",
      "Odpowiada Jezus: – Ten, któremu ja umoczę i podam kęs [chleba]. Umoczywszy więc kęs, [bierze i] podaje Judaszowi, [synowi] Szymona Iskarioty.",
      "Wtedy, po tym kęsie, wszedł w niego szatan. Mówi mu więc Jezus: – Co czynisz, uczyń szybciej.",
      "Tego [zaś] nikt ze spoczywających nie rozumiał, dlaczego mu to powiedział.",
      "Niektórzy bowiem mniemali, że skoro miał Judasz sakiewkę, [to] Jezus mu powiedział: – Kup, czego potrzebujemy na święto; lub aby dał coś biednym.",
      "Ten więc, wziąwszy ów kęs [chleba], natychmiast wyszedł. A była noc.",
      "Kiedy więc wyszedł, Jezus mówi: – Teraz uwielbiony [jest] Syn Człowieczy i Bóg [jest] w nim uwielbiony;",
      "[jeśli Bóg [jest] w nim uwielbiony], to i Bóg uwielbi go w sobie, i zaraz go uwielbi.",
      "Dzieci, jeszcze tylko krótko jestem z wami. Będziecie mnie szukali i jak powiedziałem Żydom, teraz wam mówię, że dokąd ja idę, wy przyjść nie możecie.",
      "Przykazanie nowe daję wam, abyście miłowali jedni drugich, jak ja was umiłowałem, abyście i wy miłowali jedni drugich.",
      "Po tym poznają wszyscy, że moimi uczniami jesteście, że miłość będziecie mieli jedni do drugich.",
      "Mówi Mu Szymon Piotr: – Panie, dokąd idziesz? Odpowiedział [mu] Jezus: – Dokąd idę, ty nie możesz iść za mną teraz, pójdziesz zaś później.",
      "Mówi Mu Piotr: – Panie, dlaczego nie mogę teraz iść za Tobą? Życie moje za Ciebie ofiaruję. Odpowiedział Jezus: – Życie swoje za mnie ofiarujesz? Amen, amen, mówię ci:",
      "Zanim kogut zapieje, trzykroć się mnie zaprzesz."
    ],
    [
      "Niechaj nie drży wasze serce. Wierzcie w Boga, wierzcie i we mnie.",
      "Wiele jest mieszkań w domu Ojca mego, gdyby tak nie było, czyż powiedziałbym wam, że idę przygotować wam miejsce?",
      "A gdy pójdę i przygotuję wam miejsce, przyjdę znowu i zabiorę was do siebie, abyście i wy byli tam, gdzie jestem ja.",
      "A znacie drogę, którą [ja] odchodzę.",
      "Mówi Mu Tomasz: – Panie, nie wiemy, dokąd odchodzisz, jak możemy znać drogę?",
      "Mówi mu Jezus: – JA JESTEM drogą i prawdą, i życiem. Do Ojca nikt nie przychodzi, jeśli nie przeze mnie.",
      "Gdybyście mnie poznali, poznalibyście też Ojca mego. Już odtąd znacie Go i ujrzeliście Go.",
      "Mówi Mu Filip: – Panie, ukaż nam Ojca; to nam wystarczy.",
      "Mówi mu Jezus: – Tak długo z wami jestem i nie poznałeś mnie, Filipie? Kto mnie ujrzał, Ojca ujrzał. Jak możesz mówić: „Ukaż nam Ojca”?",
      "Nie wierzysz, że jestem w Ojcu, a Ojciec we mnie? Słów, które ja mówię, nie mówię od siebie; to Ojciec, który we mnie przebywa, dokonuje swych dzieł.",
      "Wierzcie mi, że jestem w Ojcu, a Ojciec we mnie. Jeśli nie, wierzcie dla tych dzieł.",
      "Amen, amen, mówię wam: Wierzący we mnie dokona dzieł, których ja dokonuję; nawet większych dokona, bo ja idę do Ojca;",
      "i o cokolwiek byście poprosili w imię moje, uczynię to, aby Ojciec został uwielbiony w Synu.",
      "Jeśli o coś poprosicie w imię moje, ja uczynię.",
      "Jeśli mnie miłujecie, będziecie przestrzegali moich przykazań",
      "i poproszę Ojca, i da wam innego Parakleta, aby był z wami na wieki,",
      "Ducha Prawdy, którego świat nie może przyjąć, bo Go nie widzi i nie zna. Wy znacie Go, bo przebywa u was i w was będzie.",
      "Nie zostawię was sierotami, przychodzę do was.",
      "Jeszcze chwila, a świat mnie nie zobaczy, a wy mnie zobaczycie, bo ja żyję i wy żyć będziecie.",
      "Owego dnia poznacie, że ja [jestem] w Ojcu moim i wy we mnie, a ja w was.",
      "Kto ma moje przykazania i przestrzega ich, ten mnie miłuje; a kto mnie miłuje, miłowany będzie przez Ojca mego i ja będę go miłował, i siebie mu objawię.",
      "Mówi Mu Juda, ale nie Iskariota: – Panie, cóż się stało, że masz się objawić nam, a nie światu?",
      "Odpowiedział Jezus i rzekł mu: – Jeśli ktoś mnie miłuje, będzie przestrzegał mego Słowa i umiłuje go Ojciec mój, i do niego przyjdziemy, i mieszkanie u niego uczynimy.",
      "Kto mnie nie miłuje, Słów moich nie przestrzega. Słowo, które słyszycie, nie jest moim, ale Ojca, który mnie posłał.",
      "To powiedziałem wam, wśród was przebywając.",
      "A Paraklet, Duch Święty, którego Ojciec pośle w imię moje, On nauczy was wszystkiego i przypomni wam wszystko, co wam powiedziałem.",
      "Pokój zostawiam wam, pokój mój daję wam. Nie jak świat daje, daję wam. Niech nie drży serce wasze ani się nie boi.",
      "Słyszeliście, że powiedziałem wam: Odchodzę i przychodzę do was. Jeślibyście mnie miłowali, ucieszylibyście się, że idę do Ojca, bo Ojciec jest większy ode mnie.",
      "A teraz powiedziałem to wam, zanim to się stanie, abyście uwierzyli, kiedy się stanie.",
      "Niewiele już będę z wami rozmawiał, przychodzi bowiem władca świata, ten, który nie ma ze mną nic wspólnego,",
      "lecz [to się dzieje], by świat poznał, że miłuję Ojca i tak czynię, jak Ojciec mi przykazał. Podnieście się, idźmy stąd."
    ],
    [
      "– JA JESTEM prawdziwą winoroślą, a Ojciec mój jest ogrodnikiem.",
      "Odcina we mnie każdą odrośl, która nie przynosi owocu, a każdą, która owoc przynosi, oczyszcza, aby owoców więcej przyniosła.",
      "Wy już czyści jesteście przez Słowo, które wam powiedziałem.",
      "Trwajcie we mnie, jak i ja w was. Jak odrośl nie może przynosić owocu sama z siebie, jeśli nie jest zrośnięta z winoroślą, tak i wy, jeśli nie trwacie we mnie.",
      "JA JESTEM winoroślą, a wy odroślami; kto trwa we mnie, a ja w nim, ten przynosi wiele owoców. Beze mnie bowiem niczego uczynić nie możecie.",
      "Jeśli ktoś we mnie nie trwa, zostanie jak odrośl precz wyrzucony i uschnie; takie zbiera się, w ogień wrzuca i spala.",
      "Jeśli trwacie we mnie i Słowa moje w was trwają, proście, o co chcecie, a stanie się wam.",
      "Przez to Ojciec mój zostanie uwielbiony, że przyniesiecie wiele owocu i będziecie mi uczniami.",
      "Jak Ojciec mnie umiłował, tak i ja was umiłowałem. Trwajcie w mojej miłości.",
      "Jeśli będziecie przestrzegali moich przykazań, trwać będziecie w mojej miłości, jak i ja zachowałem przykazania mego Ojca i trwam w Jego miłości.",
      "To wam powiedziałem, aby moja radość w was była i aby wasza radość była pełna.",
      "To jest moje przykazanie, abyście się miłowali wzajemnie, jak ja was umiłowałem.",
      "Nikt nie ma większej miłości ponad tę, że ktoś życie swoje oddaje za przyjaciół swoich.",
      "Wy jesteście moimi przyjaciółmi, jeśli czynicie, co wam przykazuję.",
      "Nie nazywam was już sługami, sługa bowiem nie wie, co pan jego czyni. A was nazwałem przyjaciółmi, bo dałem wam poznać wszystko, co usłyszałem od Ojca mego.",
      "Nie wyście mnie wybrali, ale ja was wybrałem i ustanowiłem was, abyście szli i owoc przynosili, i aby owoc wasz trwał; aby to, o co poprosicie Ojca w imię moje, dał wam.",
      "To wam przykazuję, abyście się nawzajem miłowali.",
      "Gdy świat was nienawidzi, wiedzcie, że przed wami mnie znienawidził.",
      "Gdybyście byli ze świata, świat kochałby swą własność; ponieważ jednak nie jesteście ze świata, lecz ja was z niego wybrałem, świat was nienawidzi.",
      "Pamiętajcie o Słowie, które wam powiedziałem: Nie jest sługa większy od pana swego. Jeśli mnie prześladowali, i was prześladować będą. Jeśli moje Słowo zachowywali, i wasze zachowywać będą.",
      "A to wszystko będą wam czynić dla imienia mego, nie znają bowiem Tego, który mnie posłał.",
      "Gdybym nie przyszedł i nie mówił do nich, nie mieliby grzechu; ale teraz nie mają usprawiedliwienia dla swego grzechu.",
      "Kto mnie nienawidzi, i Ojca mego nienawidzi.",
      "Jeślibym nie dokonał pośród nich tych dzieł, których nikt inny nie dokonał, nie mieliby grzechu; teraz zaś i zobaczyli, i znienawidzili tak mnie, jak i Ojca mego.",
      "Lecz [to się stało], aby się wypełniło Słowo, które zostało zapisane w ich Prawie: Znienawidzili mnie bez powodu.",
      "Gdy przyjdzie Paraklet, którego ja wam poślę od Ojca, Duch Prawdy, który od Ojca pochodzi, On o mnie zaświadczy.",
      "I wy także świadczycie, bo od początku ze mną jesteście."
    ],
    [
      "– To wam powiedziałem, aby was nie złamano.",
      "Wyrzucą was z synagogi. Nadchodzi nawet godzina, gdy każdy, kto was zabije, przekonany będzie, że pełni służbę Bożą.",
      "A to wam uczynią, gdyż nie poznali Ojca ani mnie.",
      "Ale to wam zapowiedziałem, abyście – gdy przyjdzie ich godzina – przypomnieli sobie, że ja wam to powiedziałem. Nie powiedziałem wam tego od razu, bo byłem z wami.",
      "A teraz odchodzę do Tego, który mnie posłał, i nikt z was nie pyta mnie: „Dokąd odchodzisz?”",
      "Ponieważ jednak wam to powiedziałem, smutek wypełnił serce wasze.",
      "Ale ja mówię wam prawdę: Lepiej dla was, że ja odejdę. Jeśli bowiem nie odejdę, Paraklet nie przyjdzie do was. A jeśli pójdę, poślę Go do was.",
      "A On, przyszedłszy, uświadomi światu grzech i sprawiedliwość, i sąd.",
      "Grzech, gdyż nie wierzą we mnie;",
      "sprawiedliwość, gdyż odchodzę do Ojca i już mnie więcej nie zobaczycie;",
      "a sąd, gdyż władca tego świata jest osądzony.",
      "Mógłbym wam jeszcze wiele powiedzieć, ale teraz nie możecie tego znieść.",
      "A kiedy przyjdzie On, Duch Prawdy, poprowadzi was ku całej prawdzie. Nie od siebie bowiem mówić będzie, ale będzie mówił tylko to, co usłyszy, i obwieści to, co ma nadejść.",
      "On mnie uwielbi, bo otrzyma z tego, co moje, i wam obwieści.",
      "Wszystko, co ma Ojciec, jest moje, dlatego powiedziałem wam, że otrzymuje z tego, co moje, i wam obwieści.",
      "– Jeszcze chwila, a już nie zobaczycie mnie, i znowu chwila, a zobaczycie mnie.",
      "Mówili więc niektórzy z Jego uczniów jeden do drugiego: – Co znaczy to, co nam mówi: „Jeszcze chwila, a nie zobaczycie mnie, i znów niedługo, a zobaczycie mnie”? Oraz: „Gdyż odchodzę do Ojca”?",
      "Mówili więc: – Co znaczy to [co mówi]: „Już niedługo”? Nie pojmujemy, o czym mówi.",
      "Poznał Jezus, że chcieli Go pytać, i powiedział im: – Chcecie się dowiedzieć jeden od drugiego, co to znaczy, że powiedziałem: „Jeszcze chwila, a nie zobaczycie mnie, i znów już niedługo, a zobaczycie mnie”",
      "Amen, amen, mówię wam: Wy płakać będziecie i lamentować, a świat będzie się cieszył. Wy będziecie się smucić, ale smutek wasz w radość się obróci.",
      "Smutek ogarnia kobietę, gdy rodzi, ponieważ nadeszła jej godzina; gdy zaś urodzi dziecko, już nie pamięta cierpienia, z radości, że człowiek przyszedł na świat.",
      "Wprawdzie i wy teraz smutek odczuwacie; jednak znów was zobaczę i serce wasze się rozraduje, i radości waszej nikt wam nie odbierze.",
      "Owego dnia o nic mnie pytać nie będziecie. Amen, amen, mówię wam: Jeśli Ojca poprosicie o coś w imię moje, da wam.",
      "Dotąd o nic nie prosiliście w imię moje. Proście, a otrzymacie, aby radość wasza była pełna.",
      "Mówiłem wam to w przypowieściach, nadchodzi godzina, gdy już nie w przypowieściach mówić wam będę, ale wprost będę wam zwiastował Ojca.",
      "Owego dnia w imię moje prosić będziecie, a nie mówię wam, że to ja będę prosił Ojca za was,",
      "sam Ojciec bowiem kocha was, gdyż wy mnie ukochaliście i uwierzyliście, że ja od Boga przyszedłem.",
      "Wyszedłem od Ojca i na świat przyszedłem; znów świat opuszczam i idę do Ojca.",
      "Mówią uczniowie Jego: – Oto teraz mówisz wprost, bez żadnej przypowieści.",
      "Teraz wiemy, że wszystko wiesz i nie potrzebujesz, by Cię ktoś pytał. Dzięki temu wierzymy, że od Boga wyszedłeś.",
      "Odpowiedział im Jezus: – Teraz wierzycie?",
      "Oto nadchodzi godzina – już nadeszła! – że rozejdziecie się, każdy do swoich, a mnie samego zostawicie. Ale nie jestem sam, albowiem Ojciec jest ze mną.",
      "Powiedziałem wam o tym, abyście we mnie pokój mieli. W świecie macie ucisk, ale nabierzcie odwagi: ja zwyciężyłem świat."
    ],
    [
      "To powiedział Jezus i wzniósłszy oczy swe ku niebu, rzekł: – Ojcze, godzina nadeszła. Uwielbij swego Syna, aby Syn Ciebie uwielbił",
      "i aby wszystkiemu, co mu dałeś, dał życie wieczne, wedle władzy, którą mu dałeś nad wszelkim ciałem.",
      "A to jest życie wieczne: aby poznali Ciebie, jedynego prawdziwego Boga, i tego, którego posłałeś, Jezusa Chrystusa.",
      "Ja uwielbiłem Cię na ziemi, dokonawszy dzieła, które mi powierzyłeś, abym je wykonał.",
      "A teraz uwielbij mnie Ty, Ojcze, u siebie, tą chwałą, którą mam u Ciebie, nim świat zaistniał.",
      "Twoje imię objawiłem ludziom, których mi dałeś ze świata; byli Twoi, a Ty mi ich dałeś i Słowa Twego strzegli.",
      "Teraz poznali, że wszystko, co mi dałeś, jest od Ciebie;",
      "albowiem Słowa, które mi dałeś, dałem im, a oni przyjęli i poznali prawdziwie, że od Ciebie przyszedłem, i uwierzyli, że to Ty mnie wysłałeś.",
      "Ja proszę za nimi; nie za światem proszę, ale za tymi, których mi dałeś, bo Twoimi są.",
      "I wszystko moje Twoim jest, a Twoje – moim, i w nich jestem uwielbiony.",
      "Już nie jestem na świecie, lecz oni są na świecie, a ja idę do Ciebie. Ojcze Święty, ustrzeż w imię Twoje tych, których mi dałeś, aby byli jedno jak my.",
      "Gdy byłem z nimi, strzegłem w Twoje imię tych, których mi dałeś, i ochroniłem, i nikogo z nich nie straciłem, prócz syna zatracenia – aby się Pismo wypełniło.",
      "A teraz idę do Ciebie i mówię to na świecie, aby w nich radość moja była pełna.",
      "Ja dałem im Słowo Twoje, a świat ich znienawidził, bo nie są ze świata, jak i ja ze świata nie jestem.",
      "Nie proszę, abyś ich zabrał ze świata, ale byś ich ustrzegł od złego.",
      "Nie są ze świata, jak i ja nie jestem ze świata.",
      "Uświęć ich w prawdzie! Słowo Twoje jest prawdą.",
      "Jak mnie posłałeś na świat, tak i ja ich na świat posłałem",
      "i za nich poświęcam siebie, aby i oni byli uświęceni w prawdzie.",
      "A nie za tymi proszę jedynie, ale i za tymi, którzy dzięki ich słowom uwierzą we mnie.",
      "Aby wszyscy byli jedno, jak Ty, Ojcze, we mnie, a ja w Tobie, aby i oni w nas jedno byli, żeby świat uwierzył, że Ty mnie wysłałeś.",
      "A chwałę, którą mi dałeś, im dałem, aby byli jedno, jak my jedno [jesteśmy];",
      "ja w nich, a Ty we mnie, aby byli doskonali w jedności, żeby świat poznał, że Ty mnie wysłałeś i umiłowałeś ich, tak jak mnie umiłowałeś.",
      "Ojcze, chcę, aby ci, których mi dałeś, byli ze mną tam, gdzie jestem ja, aby oglądali chwałę moją, którą mi dałeś, albowiem umiłowałeś mnie przed stworzeniem świata.",
      "Ojcze Sprawiedliwy, świat Ciebie nie poznał, ale ja poznałem Ciebie i oni poznali, żeś Ty mnie wysłał,",
      "i dałem im poznać imię Twoje i dam poznać, aby miłość, którą mnie umiłowałeś, była w nich i bym ja był w nich."
    ],
    [
      "Po tych słowach Jezus poszedł ze swoimi uczniami na drugą stronę potoku Cedron, gdzie znajdował się ogród, i wszedł tam z uczniami swymi.",
      "Judasz, który Go wydał, znał również to miejsce, bo Jezus i uczniowie zbierali się tam wielokrotnie.",
      "Judasz zatem, wziąwszy oddział rzymski i straże od arcykapłanów i faryzeuszy, przychodzi tam z pochodniami, latarniami i bronią.",
      "A Jezus, wiedząc o wszystkim, co miało Go spotkać, wyszedł i mówi do nich: - Kogo szukacie?",
      "Odpowiedzieli Mu: - Jezusa Nazarejczyka. Mówi im: - JA JESTEM. A z nimi stał także Judasz, który Go wydał.",
      "Gdy więc powiedział im: JA JESTEM, cofnęli się i padli na ziemię.",
      "Zapytał więc ich ponownie: - Kogo szukacie? A oni powiedzieli: - Jezusa Nazarejczyka.",
      "Odpowiedział Jezus: - Mówiłem wam, że JA JESTEM. Jeśli więc mnie szukacie, dajcie tym odejść.",
      "[To się stało], aby spełniło się Słowo, które wypowiedział: „Nikogo nie straciłem z tych, których mi dałeś”.",
      "A Szymon Piotr, mając miecz, wyciągnął go, uderzył sługę arcykapłana i odciął mu prawe ucho. A sługa nazywał się Malchus.",
      "Powiedział więc Jezus Piotrowi: - Włóż miecz do pochwy. Czyż nie mam wypić kielicha, który dał mi Ojciec?",
      "Zatem żołnierze, dowódca i straże żydowskie ujęli Jezusa, związali Go",
      "i najpierw zaprowadzili do Annasza, był bowiem teściem Kajfasza, który był arcykapłanem tego roku.",
      "Kajfasz był tym, który doradził Żydom, że lepiej byłoby, aby jeden człowiek umarł za lud.",
      "A szedł za Jezusem Szymon Piotr i inny uczeń, który był znany arcykapłanowi i razem z Jezusem wszedł na dziedziniec arcykapłana.",
      "Piotr natomiast stał na zewnątrz przed bramą. Wyszedł więc ten inny uczeń, znajomy arcykapłana, pomówił z odźwierną i wprowadził Piotra.",
      "A dziewczyna odźwierna powiedziała Piotrowi: - Czy i ty jesteś spośród uczniów tego człowieka? On odpowiedział jej: - Nie jestem.",
      "Słudzy i strażnicy stali wokół ogniska, które zapalili, gdyż było zimno i grzali się. Był zaś z nimi również Piotr, stojąc i grzejąc się.",
      "Arcykapłan zatem spytał Jezusa o Jego uczniów i nauczanie.",
      "Odpowiedział mu Jezus: - Ja otwarcie mówiłem światu, zawsze uczyłem w synagodze i w świątyni, gdzie się schodzą wszyscy Żydzi, potajemnie nic nie mówiłem.",
      "Dlaczego mnie pytasz? Zapytaj tych, którzy słuchali, co im mówiłem; oni wiedzą, co powiedziałem.",
      "Kiedy On to powiedział, jeden ze stojących tam strażników wymierzył Jezusowi policzek, mówiąc: - To tak odpowiadasz arcykapłanowi?",
      "Odrzekł mu Jezus: - Jeśli źle powiedziałem, wykaż, że źle; jeśli zaś dobrze, to czemu mnie bijesz?",
      "Odesłał Go zatem Annasz związanego do arcykapłana Kajfasza.",
      "Tak więc gdy Szymon Piotr stał i grzał się, powiedzieli mu: - Czy i ty nie jesteś z jego uczniów? On zaś wyparł się i powiedział: - Nie jestem.",
      "Mówi jeden ze sług arcykapłana, krewny tego, któremu Piotr obciął ucho: - Czy ja nie widziałem cię z nim w ogrodzie?",
      "Znowu wyparł się Piotr i zaraz zapiał kogut.",
      "Prowadzą więc Jezusa od Kajfasza do pretorium; był zaś wczesny ranek. Nie weszli jednak do pretorium, aby się nie kalać, lecz móc spożywać paschę.",
      "Wyszedł więc Piłat na zewnątrz do nich i rzecze: - Jakie oskarżenie wnosicie przeciw temu człowiekowi?",
      "Odpowiedzieli mu: - Gdyby ten nie czynił zła, nie wydalibyśmy go tobie.",
      "A Piłat rzekł do nich: - Wy go weźcie i sądźcie według waszego Prawa. Odpowiedzieli mu Żydzi: - Nam nie dozwala się zabijać nikogo.",
      "Aby wypełnione zostało Słowo Jezusa, które wypowiedział, dając znak, jaką śmiercią miał umrzeć.",
      "Piłat wszedł więc znowu do pretorium, zawołał Jezusa i powiedział Mu: - Czy ty jesteś królem Żydów?",
      "Odpowiedział Jezus: - Mówisz to od siebie czy inni powiedzieli ci o mnie?",
      "Piłat rzekł: - Czy ja jestem Żydem? Twój naród i arcykapłani wydali mi ciebie. Co uczyniłeś?",
      "Odpowiedział Jezus: - Królestwo moje nie jest z tego świata. Gdyby Królestwo moje było z tego świata, słudzy moi walczyliby, abym nie był wydany Żydom. A teraz Królestwo moje nie jest stąd.",
      "Powiedział Mu więc Piłat: - To jednak ty jesteś królem? Jezus rzekł: - Ty mówisz, że królem jestem. Ja po to się urodziłem i po to przyszedłem na świat, abym świadczył o prawdzie. Każdy, kto jest z prawdy, słucha mojego głosu.",
      "Mówi Mu Piłat: - Cóż to jest prawda? I to powiedziawszy, znowu wyszedł do Żydów i rzekł do nich: - Ja nie znajduję w nim żadnej winy.",
      "Jest u was zwyczaj, abym jednego [więźnia] uwolnił wam na Paschę. Czy chcecie więc, abym uwolnił wam króla Żydów?",
      "Znowu więc zakrzyknęli: - Nie jego, lecz Barabasza! A Barabasz był bandytą."
    ],
    [
      "Wówczas Piłat rozkazał zabrać Jezusa i ubiczować.",
      "A żołnierze spletli wieniec z cierni, nałożyli na Jego głowę i narzucili na Niego płaszcz purpurowy.",
      "I podchodzili do Niego, i mówili: - Witaj, królu Żydów! I wymierzali Mu policzki.",
      "Piłat znowu wyszedł na zewnątrz i mówi im: - Oto wyprowadzam go wam na zewnątrz, abyście wiedzieli, że nie znajduję w nim żadnej winy.",
      "I wyszedł Jezus na zewnątrz, niosąc wieniec cierniowy i purpurowy płaszcz. Mówi im [Piłat]: - Oto człowiek.",
      "Widząc Go, arcykapłani i słudzy zaczęli krzyczeć: - Ukrzyżuj! Ukrzyżuj! Mówi im Piłat: - Wy go weźcie i ukrzyżujcie, ja bowiem nie znajduję w nim winy.",
      "Odpowiedzieli mu Żydzi: - My mamy Prawo i według Prawa powinien umrzeć, albowiem uczynił siebie Synem Bożym.",
      "Kiedy więc Piłat usłyszał to słowo, tym bardziej się przestraszył.",
      "Wszedł znowu do pretorium i mówi Jezusowi: - Skąd ty jesteś? A Jezus nie dał mu odpowiedzi.",
      "Piłat rzekł do Niego: - Nie mówisz do mnie? Czy nie wiesz, że mam władzę uwolnić cię i mam władzę ukrzyżować cię?",
      "Odpowiedział Jezus: - Żadnej władzy nie miałbyś nade mną, gdyby ci nie została dana z góry. Dlatego kto mnie tobie wydał, ma większy grzech.",
      "Odtąd Piłat usiłował Go uwolnić, Żydzi zaś krzyknęli, mówiąc: - Jeśli tego uwolnisz, to nie jesteś przyjacielem cesarza. Każdy, kto czyni siebie królem, przeciwstawia się cesarzowi.",
      "A kiedy Piłat usłyszał te słowa, wyprowadził Jezusa na zewnątrz i zasiadł na tronie sędziowskim w miejscu zwanym Litostrotos, po hebrajsku zaś Gabbata.",
      "A był to dzień przygotowania Paschy, około godziny szóstej. I mówi do Żydów: - Oto król wasz!",
      "Ci natomiast zakrzyknęli: - Weź go! Weź go! Ukrzyżuj! Mówi im Piłat: - Waszego króla mam ukrzyżować? Odpowiedzieli arcykapłani: - Nie mamy króla oprócz cesarza!",
      "Wtedy im Go wydał, aby został ukrzyżowany. Wzięli Jezusa",
      "i on, niosąc dla siebie krzyż, wyszedł na tak zwane Miejsce Czaszki, które po hebrajsku nazywa się Golgota,",
      "gdzie Go ukrzyżowali i razem z Nim dwóch innych, po obu stronach, a pośrodku Jezusa.",
      "Piłat kazał sporządzić tabliczkę z napisem i umocować ją na krzyżu. A było napisane: „Jezus Nazarejczyk, król Żydów”.",
      "Tabliczkę tę odczytywało wielu Żydów, bo miejsce, gdzie Jezus został ukrzyżowany, było blisko miasta. A było napisane po hebrajsku, po łacinie i po grecku.",
      "Arcykapłani Żydów powiedzieli więc Piłatowi: - Nie pisz: „Król Żydów”, lecz że on powiedział: „Jestem królem Żydów”.",
      "Piłat odparł: - Co napisałem, to napisałem.",
      "Żołnierze zatem, gdy ukrzyżowali Jezusa, wzięli Jego szaty i podzielili na cztery części, każdemu żołnierzowi część; wzięli też tunikę. Tunika zaś była niezszywana, cała od góry tkana.",
      "Powiedzieli zatem do siebie: - Nie dzielmy jej, lecz losujmy, czyja ma być. Aby wypełniło się Pismo, które mówi: Podzielili między siebie szaty moje i o suknię moją rzucili los. Żołnierze właśnie to uczynili.",
      "A u krzyża Jezusa stały: matka Jego i siostra matki Jego, Maria Kleofasowa i Maria Magdalena.",
      "Jezus więc, widząc matkę i stojącego obok niej ucznia, którego miłował, mówi do matki: - Niewiasto, oto syn twój.",
      "Wtedy mówi do ucznia: - Oto matka twoja. I tej godziny uczeń wziął ją do swoich.",
      "Potem Jezus, wiedząc, że wszystko już się dokonało, aby wypełniło się Pismo, rzekł: - Pragnę.",
      "Stało tam naczynie wypełnione octem. Wtedy gąbkę nasyconą octem, nadziawszy na tyczkę z hizopu, podnieśli Mu do ust.",
      "Gdy Jezus wziął do ust ocet, powiedział: - Dokonało się. I pochyliwszy głowę, oddał ducha.",
      "Żydzi zatem, ponieważ to był dzień przygotowania, aby ciała nie pozostały na krzyżu w szabat – albowiem dzień tego szabatu był wielki – poprosili Piłata, aby można było połamać [im] golenie i zabrać ciała.",
      "Przyszli więc żołnierze i połamali golenie pierwszemu i drugiemu, którzy byli z Nim ukrzyżowani.",
      "A kiedy podeszli do Jezusa i gdy ujrzeli, że już umarł, nie łamali Jego goleni,",
      "lecz jeden z żołnierzy włócznią przebił bok Jego i zaraz wypłynęły krew i woda.",
      "A ten, który to widział, zaświadczył i prawdziwe jest jego świadectwo; on wie, że prawdziwie mówi, abyście i wy uwierzyli.",
      "To bowiem się stało, aby wypełniło się Pismo: Kość jego nie będzie połamana.",
      "I znowu drugie Pismo mówi: Spojrzą na tego, którego przebodli.",
      "Po czym Józef z Arymatei, który był uczniem Jezusa, potajemnym ze strachu przed Żydami, poprosił Piłata, aby mógł zabrać ciało Jezusa. Piłat pozwolił. Poszedł więc i zabrał Jego ciało.",
      "Także Nikodem, ten, który przedtem nocą przyszedł do Niego, przybył, niosąc około stu miar mirry zmieszanej z aloesem.",
      "Wzięli więc ciało Jezusa i owinęli je w płótna z wonnościami, jak jest w zwyczaju pogrzebowym Żydów.",
      "A w miejscu, gdzie został ukrzyżowany, był ogród, a w ogrodzie grobowiec nowy, w którym nikt jeszcze nie był złożony;",
      "i ponieważ był to dla Żydów dzień przygotowania, a grobowiec był blisko, tam złożyli Jezusa."
    ],
    [
      "Pierwszego dnia po szabacie, wczesnym rankiem, kiedy jeszcze było ciemno, Maria Magdalena przychodzi do grobowca i widzi kamień odsunięty.",
      "Pobiegła więc i przybyła do Szymona Piotra i do innego ucznia, tego, którego Jezus miłował, i mówi im: - Zabrali Pana z grobowca i nie wiemy, gdzie Go położyli.",
      "Wyszedł więc Piotr i ten inny uczeń i szli razem do grobowca.",
      "Obaj zaś biegli razem i ten inny uczeń pobiegł przodem szybciej od Piotra, i pierwszy przybył do grobowca.",
      "I schyliwszy się, widział płótna położone, jednak nie wszedł.",
      "Przybywa też i Szymon Piotr, idący za nim, i wszedł do grobowca, i ogląda płótna położone",
      "i chustę, która była na Jego głowie, położoną nie z płótnami, ale osobno zwiniętą na innym miejscu.",
      "Wtedy wszedł również i ten inny uczeń, ten, który pierwszy przybył do grobowca, i zobaczył, i uwierzył.",
      "Jeszcze bowiem nie znali Pisma, [nie pojmowali], że trzeba, aby On z martwych powstał.",
      "I uczniowie wrócili do siebie.",
      "A Maria stała przy grobowcu na zewnątrz, płacząc. Gdy płakała, schyliła się do grobowca",
      "i widzi dwóch aniołów w bieli, siedzących tam, gdzie leżało ciało Jezusa: jednego przy głowie i jednego przy stopach.",
      "I oni mówią do niej: - Niewiasto, czemu płaczesz? Odpowiedziała im: - Zabrali Pana mego i nie wiem, gdzie Go położyli.",
      "To powiedziawszy, obróciła się i widzi Jezusa stojącego, a nie wiedziała, że to jest Jezus.",
      "Mówi jej Jezus: - Niewiasto, czemu płaczesz? Kogo szukasz? Ona, sądząc, że to ogrodnik, mówi Mu: - Panie, jeśli ty Go zabrałeś, powiedz mi, gdzie Go położyłeś, a ja Go wezmę.",
      "Mówi jej Jezus: - Mariam! A ona, obróciwszy się, mówi do Niego po hebrajsku: - Rabbuni (co się tłumaczy: Nauczycielu).",
      "Jezus powiedział do niej: - Nie dotykaj mnie, jeszcze bowiem nie wstąpiłem do Ojca. Pójdź do braci moich i powiedz im: „Wstępuję do Ojca mego i Ojca waszego, Boga mego i Boga waszego”.",
      "Przychodzi Mariam Magdalena, zwiastując uczniom: - Widziałam Pana! Oraz to, co jej powiedział.",
      "Gdy więc nastał wieczór owego dnia pierwszego po szabacie i ze strachu przed Żydami drzwi były zamknięte tam, gdzie się zebrali uczniowie, przyszedł Jezus i stanął pośrodku, i powiedział im: - Pokój wam.",
      "I to powiedziawszy, pokazał im ręce i bok. Rozradowali się więc uczniowie, widząc Pana.",
      "[Jezus] powiedział do nich znowu: - Pokój wam. Jak mnie Ojciec posłał, tak i ja was posyłam.",
      "To powiedziawszy, tchnął i mówi im: - Przyjmijcie Ducha Świętego.",
      "Jeśli komuś odpuścicie grzechy, są odpuszczone, jeśli komuś zatrzymacie, są zatrzymane.",
      "A Tomasza, jednego z Dwunastu, nazywanego Bliźniakiem, nie było z nimi, kiedy przyszedł Jezus.",
      "Mówili mu więc inni uczniowie: - Widzieliśmy Pana. Ale on im odpowiedział: - Jeśli nie zobaczę na Jego rękach rany po gwoździach i nie włożę palca mojego w ranę po gwoździach, i nie włożę mojej ręki w bok Jego, nie uwierzę.",
      "A po ośmiu dniach byli znowu wewnątrz [domu] uczniowie Jego i Tomasz z nimi. Przychodzi Jezus, gdy drzwi były zamknięte, stanął pośrodku i rzekł: - Pokój wam.",
      "Potem mówi do Tomasza: - Przyłóż palec swój tu i patrz na ręce moje, i przyłóż rękę swoją, i włóż do boku mojego, i nie bądź tym, który nie wierzy, lecz wierzącym.",
      "Odpowiedział Tomasz i rzekł Mu: - Pan mój i Bóg mój!",
      "Jezus rzekł do niego: - Uwierzyłeś, bo mnie ujrzałeś? Szczęśliwi ci, którzy nie widzieli, a uwierzyli.",
      "Również wiele innych znaków uczynił Jezus na oczach uczniów [swoich], które nie są zapisane w tej księdze;",
      "a te zostały zapisane, abyście uwierzyli, że Jezus jest Chrystusem, Synem Bożym, i abyście wierząc, życie mieli w imię Jego."
    ],
    [
      "Potem Jezus znowu ukazał się uczniom nad Morzem Tyberiadzkim, a ukazał się tak.",
      "Byli razem Szymon Piotr i Tomasz zwany Bliźniakiem, i Natanael z Kany Galilejskiej, i [synowie] Zebedeusza, i dwaj inni Jego uczniowie.",
      "Mówi im Szymon Piotr: - Idę łowić ryby. Odpowiadają mu: - I my idziemy z tobą. Wyszli i wsiedli do łodzi, i owej nocy nic nie złowili.",
      "A gdy nastał ranek, stanął Jezus na brzegu. Uczniowie jednak nie wiedzieli, że to Jezus.",
      "Jezus rzekł do nich: - Dzieci, czy macie coś do jedzenia? Odpowiedzieli Mu: - Nie.",
      "A On powiedział im: - Zarzućcie sieć z prawej strony łodzi, a znajdziecie. Zarzucili więc i już nie mieli siły jej wyciągnąć, tak była pełna ryb.",
      "Mówi więc do Piotra ów uczeń, którego Jezus miłował: - Pan jest! A Szymon Piotr, usłyszawszy, że to Pan jest, przepasał się wierzchnią szatą, bo był nagi, i rzucił się do morza.",
      "Inni zaś uczniowie dopłynęli łodzią, byli bowiem niedaleko od lądu – około dwustu łokci – ciągnąc sieć z rybami.",
      "A gdy zeszli na ląd, ujrzeli przygotowane rozżarzone węgle, a na nich położoną rybę i chleb.",
      "Mówi im Jezus: - Przynieście trochę ryb, które teraz złowiliście.",
      "Szymon Piotr wszedł więc [do łodzi] i wyciągnął na ląd sieć pełną wielkich ryb, a było ich sto pięćdziesiąt trzy. I choć tak wiele ich było, sieć się nie rozdarła.",
      "Mówi im Jezus: - Chodźcie i posilcie się. A nikt z uczniów nie odważył się pytać Go: „Ty kim jesteś?”, wiedząc, że to Pan jest.",
      "Przychodzi Jezus i bierze chleb, i podaje im, podobnie i rybę.",
      "To już po raz trzeci ukazał się Jezus uczniom, powstawszy z martwych.",
      "Kiedy posilili się, Jezus rzekł do Szymona Piotra: - Szymonie, synu Jana, czy miłujesz mnie bardziej niż ci? Mówi Mu: - Tak, Panie, Ty wiesz, że Cię kocham. Mówi mu: - Karm jagnięta moje.",
      "I rzekł po raz drugi: - Szymonie, synu Jana, czy miłujesz mnie? Mówi Mu: - Tak, Panie, Ty wiesz, że Cię kocham. Mówi mu: - Paś owieczki moje.",
      "I po raz trzeci mówi mu: - Szymonie, synu Jana, kochasz mnie? Zasmucił się Piotr, iż rzekł mu po raz trzeci: „Czy kochasz mnie?” I mówi Mu: - Panie, Ty wszystko wiesz. Ty wiesz, że Cię kocham. Mówi mu [Jezus]: - Karm owieczki moje.",
      "Amen, amen, mówię ci: Kiedy byłeś młodszy, przepasywałeś się sam i chodziłeś, dokąd chciałeś. A kiedy się zestarzejesz, wyciągniesz ręce swoje i ktoś inny cię przepasze, i poprowadzi, dokąd nie chcesz.",
      "A to rzekł, dając znak, jaką śmiercią uwielbi Boga. A powiedziawszy to, rzekł do niego: - Chodź za mną!",
      "Piotr, obróciwszy się, widzi idącego za nimi ucznia, którego miłował Jezus i który podczas wieczerzy opierał się o pierś Jego, i który powiedział: - Panie, któż to jest, kto Cię wyda?",
      "A widząc go, Piotr rzekł do Jezusa: - Panie, a co z nim?",
      "Odpowiedział mu Jezus: - Jeśli chcę, aby on pozostał, aż przyjdę, to co ci do tego? Ty za mną chodź!",
      "Doszło więc to słowo do braci, że uczeń ów nie umrze. Ale Jezus nie powiedział mu, że nie umrze, lecz: „Jeśli chcę, aby on pozostał, aż przyjdę, to co ci do tego?”",
      "To jest ten uczeń, który świadczy o tym i który to napisał, i wiemy, że prawdziwe jest świadectwo jego.",
      "Są jeszcze inne, liczne [rzeczy], które uczynił Jezus; gdyby o każdej z nich pisano, [to] uważam, że świat nie zmieściłby napisanych ksiąg."
    ]
  ],
  [
    [
      "W pierwszym słowie, o Teofilu, zawarłem wszystko, co Jezus czynił i nauczał;",
      "aż do tego dnia, kiedy został wzięty do nieba, dawszy uprzednio przez Ducha Świętego przykazania apostołom, których wybrał.",
      "Im też dał liczne dowody, że żyje, ukazując się przez dni czterdzieści i mówiąc o sprawach Królestwa Bożego.",
      "A uczestnicząc w posiłku, przykazał im nie oddalać się od Jerozolimy, ale oczekiwać obietnicy Ojca, o której – mówił im – usłyszeliście ode mnie,",
      "albowiem Jan chrzcił wodą, a wy w Duchu Świętym ochrzczeni będziecie po dniach niewielu.",
      "Oni więc, zgromadziwszy się, pytali Go: – Panie, czy w tym oto czasie przywrócisz królestwo Izraelowi?",
      "Odrzekł im: – Nie do was należy poznanie czasów lub pór, które Ojciec ustalił własną władzą.",
      "Ale otrzymacie moc Ducha Świętego, gdy zstąpi na was, i będziecie mi świadkami w Jeruzalem i [w] całej Judei, i w Samarii, i aż po krańce ziemi.",
      "I to rzekłszy, gdy oni patrzyli, został uniesiony i obłok zabrał Go sprzed ich oczu.",
      "Gdy w napięciu wpatrywali się w niebo, kiedy On odchodził, oto dwaj mężowie w białych szatach stanęli przed nimi",
      "i rzekli: – Mężowie galilejscy, czemuż to stoicie, wpatrując się w niebo? Ten Jezus, który został od was wzięty do nieba, przyjdzie, tak jak widzieliście Go do nieba idącego.",
      "Wówczas wrócili do Jeruzalem z góry zwanej Oliwną, która jest blisko Jeruzalem, na odległość drogi szabatowej.",
      "I gdy powrócili, weszli do górnej sali, gdzie zwykli przebywać, zarówno Piotr, jak i Jan, i Jakub, i Andrzej, Filip i Tomasz, Bartłomiej i Mateusz, Jakub Alfeuszowy i Szymon Zelota, i Juda Jakubowy.",
      "Ci wszyscy jednomyślnie oddawali się bez reszty modlitwie: z kobietami i Marią, matką Jezusa, i Jego braćmi.",
      "I w tych dniach Piotr, stanąwszy pośrodku braci, rzekł (a zgromadziło się tam około stu dwudziestu osób):",
      "– Mężowie, bracia, potrzeba było, aby się wypełniło Pismo, w którym uprzednio Duch Święty powiedział przez usta Dawida o Judaszu, który stał się przewodnikiem tych, co pojmali Jezusa,",
      "że był do nas zaliczony i otrzymał udział w tej służbie.",
      "On to kupił pole za zapłatę nieprawości i spadłszy na głowę, rozpękł się na dwoje i wypłynęły jego wnętrzności.",
      "I stało się to wiadome wszystkim mieszkańcom Jeruzalem, tak że pole owo zostało nazwane w ich własnym języku Hakeldamach, to jest Pole Krwi.",
      "Napisano bowiem w Księdze Psalmów: Siedziba jego niech się stanie pustkowiem i mieszkańca żadnego niech w niej nie będzie, i urząd jego niech przejmie inny.",
      "Trzeba więc, aby jeden z tych mężów, którzy chodzili z nami przez cały czas, od przyjścia Pana, Jezusa, aż do Jego odejścia od nas,",
      "poczynając od chrztu Jana aż do dnia, w którym został wzięty od nas w górę, stał się wespół z nami świadkiem Jego zmartwychwstania.",
      "I postawili dwóch: Józefa zwanego Barsabą z przydomkiem Justus i Macieja.",
      "A pomodliwszy się, rzekli: – Ty, Panie, który znasz serca wszystkich, wskaż jednego, którego wybrałeś spośród tych dwóch,",
      "by zajął miejsce w tej służbie i apostolstwie, od którego odstąpił Judasz, aby udać się na miejsce swoje.",
      "I rzucili o nich losy, i los padł na Macieja, i został dołączony do jedenastu apostołów."
    ],
    [
      "A gdy dopełniał się Dzień Pięćdziesiątnicy, byli wszyscy razem w tym samym miejscu.",
      "I stał się nagle szum z nieba jakby nadciągającego wichru gwałtownego, i wypełnił cały dom, w którym siedzieli.",
      "I ukazały się im rozdzielone języki jakby ognia, i osiadały na każdym z nich.",
      "I wszyscy zostali napełnieni Duchem Świętym, i zaczęli mówić innymi językami, jak im Duch dał przemawiać.",
      "Przebywali zaś w Jeruzalem Żydzi, mężowie pobożni z każdego narodu pod niebem.",
      "A gdy rozległ się ten głos, zbiegło się wielu i zdumiewali się ogromnie, albowiem każdy z nich słyszał ich mówiących jego własnym językiem.",
      "Nie mogli wyjść ze zdumienia i mówili: – Czyż oto ci wszyscy przemawiający nie są Galilejczykami?",
      "Jakże więc my wszyscy, każdy z nas, słyszymy własną mowę, w której się urodziliśmy?",
      "Partowie i Medowie, Elamici i mieszkający w Mezopotamii, w Judei i w Kapadocji, w Poncie i w Azji,",
      "we Frygii i w Pamfilii, w Egipcie i w okolicach Libii przy Cyrenie, i przyjezdni Rzymianie,",
      "Żydzi i prozelici, Kreteńczycy i Arabowie – słyszymy ich opowiadających w naszych językach o wielkich dziełach Bożych.",
      "Wszyscy byli oszołomieni i w rozterce, mówiąc jeden do drugiego: „Cóż to ma być?”",
      "A inni, drwiąc, mówili: „Młodym winem się upili”.",
      "A powstawszy Piotr z Jedenastoma, podniósł głos i przemówił do nich: – Mężowie żydowscy i wy wszyscy mieszkający w Jeruzalem, niech to wam będzie wiadome i wysłuchajcie słów moich.",
      "Ci oto nie są pijani, jak wy mniemacie, jest bowiem trzecia godzina dnia,",
      "ale jest to, co prorok Joel zapowiedział:",
      "I stanie się w dniach ostatnich, mówi Bóg: wyleję z Ducha mego na każde ciało i prorokować będą synowie wasi i córki wasze, a młodzieńcy wasi mieć będą widzenia i starsi wasi – sny.",
      "Również na sługi moje i na służebnice moje w dniach owych wyleję z Ducha mego i prorokować będą.",
      "I ukażę przedziwne rzeczy na niebie w górze, i znaki na ziemi w dole, krew i ogień, i słupy dymu,",
      "Słońce zamieni się w ciemność, a księżyc w krew, zanim nadejdzie dzień Pański, ten wielki i olśniewający.",
      "I stanie się, że każdy, kto wezwie imienia Pańskiego, będzie zbawiony.",
      "Mężowie Izraelici, posłuchajcie tych słów: Jezusa, Nazarejczyka, męża, o którym Bóg zaświadczył wam czynami mocy, przedziwnymi dziełami i znakami, których dokonał przez Niego pośród was, jak sami wiecie,",
      "Jego to – wydanego postanowieniem woli i przedwiecznej wiedzy Boga, rękami nieprawych przygwoździwszy – zabiliście.",
      "Tego Bóg wskrzesił, uwalniając od bólów śmierci, ponieważ nie mogła ona zatrzymać Go w swej mocy.",
      "Mówi bowiem o Nim Dawid: Zawsze miałem Pana przed mymi oczami, bo stoi po prawicy mojej, abym się nie zachwiał.",
      "Dlatego ucieszyło się serce moje i rozśpiewał się radośnie język mój, a także ciało moje [grzeszne] zamieszka w nadziei.",
      "Albowiem nie pozostawisz duszy mojej w Hadesie ani nie dasz świętemu swojemu ujrzeć zepsucia.",
      "Oznajmiłeś mi drogi życia, napełnisz mnie weselem przed obliczem twoim.",
      "Mężowie bracia, niech mi wolno będzie powiedzieć wam śmiało o patriarsze Dawidzie, że i umarł, i został pogrzebany, a jego nagrobny pomnik jest wśród nas aż do dnia dzisiejszego.",
      "Prorokiem będąc i wiedząc, że pod przysięgą obiecał mu Bóg, że owoc jego lędźwi zasiądzie na jego tronie,",
      "przewidując to, mówił o zmartwychwstaniu Chrystusa, że ani nie będzie zostawiony w Hadesie, ani ciało Jego nie ujrzy zepsucia.",
      "Tego to Jezusa wskrzesił Bóg [i] tego my wszyscy jesteśmy świadkami.",
      "Wywyższony więc prawicą Bożą, przyjąwszy od Ojca obietnicę Ducha Świętego, wylał Go – jak wy widzicie i słyszycie.",
      "Nie Dawid bowiem wstąpił na niebiosa, bo sam mówi: Rzekł Pan Panu memu: Siądź po prawicy mojej,",
      "aż położę wrogów twoich jako podnóżek nóg twoich.",
      "Cały dom Izraela niech więc wie z całą pewnością, że Bóg uczynił Go i Panem, i Chrystusem, tego Jezusa, którego wyście ukrzyżowali.",
      "Usłyszawszy to, przejęli się do głębi serca i powiedzieli do Piotra i innych apostołów: – Co mamy czynić, mężowie bracia?",
      "A Piotr [rzekł] do nich: – Nawróćcie się i niech każdy z was da się ochrzcić w imię Jezusa Chrystusa na odpuszczenie grzechów waszych, a otrzymacie dar Świętego Ducha.",
      "Dla was bowiem jest ta obietnica i dla dzieci waszych, i dla wszystkich, którzy są daleko, których powoła Pan, Bóg nasz.",
      "Jeszcze wieloma innymi słowami dawał świadectwo i wzywał ich, mówiąc: – Ratujcie się z tego opornego pokolenia.",
      "Ci więc, którzy całym sercem przyjęli jego słowo, zostali ochrzczeni i przyłączyło się w dniu owym około trzech tysięcy dusz.",
      "I trwali w nauce apostolskiej, we wzajemnej więzi, w łamaniu chleba i modlitwach.",
      "A bojaźń ogarniała każdą duszę, bo liczne dzieła przedziwne i znaki dokonywały się przez apostołów.",
      "Wszyscy zaś wierzący byli razem i mieli wszystko wspólne.",
      "Sprzedawali posiadłości i całe mienie i rozdzielali je wszystkim, jak kto potrzebował.",
      "Jednomyślnie każdego dnia wytrwale przebywali w świątyni, a łamiąc chleb po domach, przyjmowali pokarm z weselem i prostotą serca,",
      "wysławiając Boga i ciesząc się łaską u całego ludu. A Pan codziennie pomnażał społeczność zbawionych."
    ],
    [
      "A gdy Piotr i Jan wchodzili do świątyni w godzinie modlitwy, o dziewiątej,",
      "niesiono pewnego chromego od łona matki, którego kładziono codziennie u bramy świątynnej zwanej Piękną, aby prosił o jałmużnę wchodzących do świątyni.",
      "Ten, ujrzawszy Piotra i Jana mających już wejść do świątyni, poprosił ich o jałmużnę.",
      "A Piotr wraz z Janem, wpatrzywszy się w niego, powiedział: – Spójrz na nas!",
      "On zaś spojrzał uważnie na nich, spodziewając się coś od nich otrzymać.",
      "A Piotr rzekł: – Srebra i złota nie posiadam, a to, co mam, daję ci: w imię Jezusa Chrystusa, Nazarejczyka, [wstań i] chodź!",
      "Wziąwszy go za prawą rękę, podniósł go. I raptem umocniły się stopy jego i golenie,",
      "i skoczywszy, stanął i chodził, i wszedł razem z nimi do świątyni, chodząc i skacząc, i wysławiając Boga.",
      "A cały lud zobaczył go chodzącego i wysławiającego Boga.",
      "Poznali, że ten to był, który dla jałmużny siedział przy Pięknej Bramie świątyni. I przepełniło ich zdumienie ogromne i zachwyt wobec tego, co mu się zdarzyło.",
      "A gdy trzymał się tak Piotra i Jana, zbiegł się ku nim do portyku zwanego Salomonowym lud cały pełen zdumienia.",
      "Widząc to, Piotr powiedział do ludu: – Mężowie Izraelici, czemu dziwicie się temu, co się stało? Albo czemu nam się przyglądacie, jakbyśmy to własną mocą lub pobożnością uczynili, że on chodzi?",
      "Bóg Abrahama i [Bóg] Izaaka, i [Bóg] Jakuba, Bóg ojców naszych rozsławił Syna swego, Jezusa, którego wy wydaliście i zaparliście się przed obliczem Piłata, chociaż on postanowił Go uwolnić.",
      "A wy Tego Świętego i Sprawiedliwego wyparliście się, a wyprosiliście, żeby wam ułaskawiono mordercę.",
      "Zabiliście Władcę życia, którego Bóg wskrzesił z martwych, czego my jesteśmy świadkami.",
      "I dla wiary w imię Jego, tego oto, którego widzicie i znacie, uzdrowiło Imię Jego. I wiara w Niego dała mu wobec was wszystkich tę pełną sprawność.",
      "Ale teraz, bracia, wiem, że to z niewiedzy uczyniliście, podobnie jak i przywódcy wasi.",
      "Tak oto spełnił Bóg to, co zapowiedział przez usta wszystkich proroków, że Jego Chrystus będzie cierpiał.",
      "Więc opamiętajcie się i nawróćcie, aby wymazane zostały grzechy wasze,",
      "tak żeby nadeszły czasy odetchnienia obecnością Pana i żeby posłał przeznaczonego wam Chrystusa Jezusa.",
      "Trzeba było, żeby przyjęło Go niebo aż do czasu naprawy wszechrzeczy, o czym od wieków mówił Bóg przez usta swoich świętych proroków.",
      "Mojżesz rzekł, że proroka wzbudzi wam Pan, Bóg wasz, spośród braci waszych, podobnego do mnie; jego będziecie słuchać, cokolwiek by wam powiedział.",
      "Stanie się zaś tak, że każda dusza, która by nie posłuchała proroka tego, będzie wytracona spośród ludu.",
      "Wszyscy prorocy od Samuela i ci kolejno po nim przemawiali i obwieszczali te dni.",
      "Wy jesteście synami proroków i Przymierza, które ustanowił Bóg z ojcami waszymi, mówiąc do Abrahama: W nasieniu twym błogosławione będą wszystkie pokolenia ziemi.",
      "Dla was najpierw Bóg, wzbudziwszy Syna swego, posłał Go, by błogosławił wam, tak żeby każdy z was odwrócił się od swoich niegodziwości."
    ],
    [
      "Gdy oni przemawiali do ludu, przystąpili do nich kapłani, dowódca straży świątynnej i saduceusze,",
      "rozdrażnieni tym, że nauczają lud i na przykładzie Jezusa zwiastują zmartwychwstanie umarłych.",
      "Podnieśli na nich ręce i oddali pod straż do rana, bo już nastał wieczór.",
      "A wielu z tych, którzy usłyszeli Słowo, uwierzyło, a liczba tych mężów wynosiła [około] pięciu tysięcy.",
      "I stało się nazajutrz, że zeszli się przywódcy ich, starsi i znawcy Pism z Jeruzalem,",
      "i Annasz, arcykapłan, i Kajfasz, i Jan, i Aleksander, i inni z rodu arcykapłańskiego.",
      "I postawiwszy ich pośrodku, przepytywali: – Jaką mocą to uczyniliście lub w czyim imieniu?",
      "Wtedy Piotr napełniony Duchem Świętym powiedział do nich: – Przywódcy ludu i starsi!",
      "Jeśli my dzisiaj jesteśmy sądzeni z powodu dobrodziejstwa uczynionego niemocnemu człowiekowi i przesłuchiwani, dlatego że został uzdrowiony,",
      "to niech będzie wiadome wam wszystkim i całemu ludowi Izraela, że to w imię Jezusa Chrystusa, Nazarejczyka, którego wyście ukrzyżowali, a którego Bóg wskrzesił z martwych, dzięki Niemu ten stanął przed wami zdrowy.",
      "On [Jezus] jest kamieniem wzgardzonym przez was, budowniczych, który stał się kamieniem węgielnym.",
      "I w nikim innym nie ma zbawienia, albowiem nie ma drugiego imienia danego pod niebem pośród ludzi, w którym moglibyśmy być zbawieni.",
      "Widząc zaś śmiałość Piotra i Jana i wiedząc, że są ludźmi nieuczonymi i prostymi, dziwili się, rozpoznając ich jako tych, którzy byli razem z Jezusem.",
      "A patrząc na uzdrowionego człowieka stojącego razem z nimi, nie wiedzieli, co odpowiedzieć.",
      "Rozkazawszy im więc opuścić Sanhedryn, naradzali się między sobą,",
      "mówiąc: – Co uczynimy z tymi ludźmi? Przez nich bowiem zdarzył się widomy znak, jawny dla wszystkich mieszkających w Jeruzalem, i nie możemy temu zaprzeczyć.",
      "Ale aby się to jeszcze bardziej nie rozeszło wśród ludu, nakażmy im, żeby już do nikogo nie przemawiali w tym Imieniu.",
      "I wezwawszy ich, nakazali, aby w ogóle nie mówili ani nie nauczali w imieniu Jezusa.",
      "A Piotr i Jan, odpowiadając, rzekli do nich: – Czy sprawiedliwe jest wobec Boga słuchać bardziej was niż Boga? Rozsądźcie!",
      "Przecież nie możemy nie mówić o tym, cośmy ujrzeli i usłyszeli.",
      "Oni zaś, ponowiwszy groźby, wypuścili ich, nie wiedząc, za co i jak ich ukarać, ze względu na lud, wszyscy bowiem wysławiali Boga za to, co się stało.",
      "Bo ponad czterdzieści lat miał człowiek, na którym dokonał się ten znak uzdrowienia.",
      "Gdy ich wypuszczono, przyszli do swoich i opowiedzieli, co im mówili arcykapłani i starsi.",
      "A ci, wysłuchawszy, jednomyślnie wznieśli głos do Boga i rzekli: – Władco, Ty, który stworzyłeś niebo i ziemię, i morze, i wszystko, co w nich,",
      "który przez Ducha Świętego ustami ojca naszego Dawida, sługi swego, powiedziałeś: Czemuż burzą się narody i ludy troszczą się o rzeczy próżne?",
      "Powstali królowie ziemi i przywódcy zebrali się razem przeciw Panu i przeciw Jego Chrystusowi.",
      "To prawda, że w tym mieście zebrali się przeciwko świętemu Synowi Twemu, Jezusowi, którego namaściłeś, Herod i Poncjusz Piłat wraz z poganami i ludźmi Izraela,",
      "aby uczynić, co ręka Twoja i rada [Twoja] przewidziała, by się stało.",
      "A teraz, Panie, spójrz na groźby ich i daj sługom Twym z całą śmiałością głosić Słowo Twoje,",
      "kiedy wyciągasz rękę swoją dla uzdrowień i znaków, i przedziwnych dzieł, aby się dokonywały mocą imienia Jezusa, świętego Syna Twego.",
      "A gdy oni się pomodlili, zadrżało miejsce, w którym byli zgromadzeni, i wszyscy zostali napełnieni Świętym Duchem i głosili śmiało Słowo Boże.",
      "U mnóstwa tych, którzy uwierzyli, jedno było serce i dusza; nikt z nich nie mówił, że cokolwiek z jego mienia jest jego własnością, ale wszystko było wspólne.",
      "Z mocą wielką apostołowie dawali świadectwo o zmartwychwstaniu Pana, Jezusa, a łaska wielka była nad nimi wszystkimi.",
      "Pośród nich nie było nikogo, kto byłby w potrzebie, bowiem właściciele ziemi lub domów, sprzedawszy je, przynosili pieniądze ze sprzedaży",
      "i składali je u stóp apostołów. I dawano każdemu, ile było mu trzeba.",
      "A Józef, zwany przez apostołów Barnabasem, co się tłumaczy: Syn pocieszenia, lewita, Cypryjczyk rodem,",
      "sprzedawszy należące do niego pole, przyniósł pieniądze i położył u stóp apostołów."
    ],
    [
      "A pewien człowiek imieniem Ananiasz, razem z Safirą, żoną swoją, sprzedał posiadłość",
      "i odjął część zapłaty za wiedzą żony, i przyniósłszy, drugą część położył u stóp apostołów.",
      "I rzekł Piotr: – Ananiaszu, czym napełnił szatan serce twoje, żebyś okłamał Ducha Świętego i odjął część zapłaty za ziemię?",
      "Czyż przed sprzedażą nie była twoją własnością, a po sprzedaniu czyż nie mogłeś rozporządzać tym, coś za nią otrzymał? Czemu dopuściłeś do serca twego taką myśl? Nie ludziom skłamałeś, ale Bogu.",
      "Usłyszawszy te słowa, Ananiasz padł i wyzionął ducha. I wielki lęk ogarnął wszystkich słuchających.",
      "A młodzieńcy, powstawszy, owinęli go i pogrzebali.",
      "A po upływie około trzech godzin również żona jego weszła, nie wiedząc, co się stało.",
      "Zwrócił się do niej Piotr: – Powiedz mi, czy za oto tyle sprzedaliście pole? Ona zaś rzekła: – Tak, za tyle.",
      "A Piotr do niej: – Cóż to? Zmówiliście się, by kusić Ducha Pańskiego! Patrz, oto nogi tych, którzy pochowali twego męża, są u drzwi. Ciebie też wyniosą!",
      "Padła natychmiast u jego nóg i wyzionęła ducha. A gdy weszli młodzieńcy, znaleźli ją martwą i wyniósłszy, pogrzebali przy jej mężu.",
      "A strach wielki padł na cały Kościół i na wszystkich, którzy o tym słyszeli.",
      "Przez ręce apostołów działy się pośród ludu liczne znaki i przedziwne dzieła. I wszyscy w pełnej zgodzie zbierali się w portyku Salomona.",
      "A z postronnych nikt nie śmiał zbliżyć się do nich, ale lud wychwalał ich.",
      "Coraz więcej zaś tych, którzy uwierzyli w Pana, przyłączało się do nich – mnóstwo mężczyzn i kobiet!",
      "Tak, że nawet i na ulice wynoszono chorych i kładziono na łóżka i nosze, aby choćby cień przechodzącego Piotra padł na kogoś z nich.",
      "I schodziło się mnóstwo ludzi z miast wokół Jeruzalem, niosąc chorych i dręczonych przez duchy nieczyste – i wszyscy byli uzdrawiani.",
      "Powstawszy zaś, arcykapłan, a z nim wszyscy, którzy należeli do stronnictwa saduceuszy, napełnili się zazdrością.",
      "Położyli ręce na apostołach i wtrącili ich do publicznego więzienia.",
      "Lecz Anioł Pański nocą, otworzywszy bramy więzienne i wyprowadziwszy ich, rzekł:",
      "– Idźcie i wystąpcie w świątyni, opowiadając ludziom o wszystkich tych wydarzeniach darzących życiem.",
      "Usłyszawszy to, weszli wczesnym rankiem do świątyni i nauczali. A gdy przybył arcykapłan i ci z nim, zwołali Sanhedryn i całą starszyznę synów Izraela i posłali do więzienia, żeby ich przyprowadzić.",
      "Lecz gdy słudzy poszli, nie znaleźli ich w więzieniu. Powróciwszy więc, oznajmili,",
      "mówiąc: – Więzienie znaleźliśmy zamknięte z wszystkimi zabezpieczeniami i strażników stojących przed bramami, a gdy otworzyliśmy, wewnątrz nikogo nie znaleźliśmy.",
      "Gdy zaś dowódca straży więziennej i arcykapłani, zaskoczeni ich zniknięciem, usłyszeli te słowa, zastanawiali się, co się stało.",
      "Wtem przyszedł ktoś i oznajmił im: – Oto mężowie, których wtrąciliście do więzienia, są w świątyni, stoją i nauczają lud.",
      "Wtedy poszedł dowódca ze sługami i przyprowadził ich, bez użycia siły, obawiali się bowiem ludu, aby ich samych nie ukamienowano.",
      "Przyprowadziwszy zaś ich, postawili przed Sanhedrynem i zapytał ich arcykapłan,",
      "mówiąc: – Czy nie nakazaliśmy wam, abyście nie nauczali o tym Imieniu? A oto napełniliście Jeruzalem waszym nauczaniem i chcecie sprowadzić na nas krew tego człowieka!",
      "Odpowiadając, Piotr i apostołowie rzekli: – Boga trzeba bardziej słuchać niż ludzi.",
      "Bóg ojców naszych wskrzesił Jezusa, którego zgładziliście waszymi rękami, zawiesiwszy na drzewie.",
      "Tego, jako Przewodnika i Zbawiciela, wywyższył Bóg prawicą swoją, aby dać Izraelowi opamiętanie i odpuszczenie grzechów.",
      "A świadkami tych wydarzeń jesteśmy my i Duch Święty, którego Bóg dał tym, którzy są Mu posłuszni.",
      "Oni zaś, usłyszawszy to, unieśli się gniewem i postanowili ich zabić.",
      "Powstał wówczas w Sanhedrynie pewien faryzeusz imieniem Gamaliel, nauczyciel Prawa, ceniony przez cały lud, i nakazał, aby tych ludzi na chwilę wyprowadzić.",
      "A do nich powiedział: – Mężowie Izraelici, zważcie sobie dobrze, co chcecie tym ludziom uczynić.",
      "Albowiem niedawno temu wystąpił Teudas, mówiąc, że jest kimś [niezwykłym]. Dołączyło do niego około czterystu mężów, ale został zabity i wszyscy, którzy uwierzyli mu, rozpierzchli się i nie ostał się ani jeden.",
      "A potem wystąpił Judasz Galilejczyk w dniach spisu i pociągnął lud za sobą. Także on zginął, a wszyscy, którzy mu uwierzyli, zostali rozproszeni.",
      "Dlatego teraz mówię wam: odstąpcie od tych ludzi i zostawcie ich. Albowiem jeśli ludzki jest zamysł ten i dzieło to, wniwecz obrócone zostaną.",
      "A jeśli z Boga są, nie zdołacie ich pokonać. Uważajcie też, byście się nie okazali przeciwnikami Boga. Usłuchali go.",
      "A wezwawszy apostołów, wychłostali ich, zakazując mówić o imieniu Jezusa, i zwolnili ich.",
      "Ci więc odchodzili sprzed oblicza Sanhedrynu, radując się, że zostali uznani za godnych zniewagi dla Imienia.",
      "Każdego dnia nie przestawali nauczać w świątyni i po domach, i zwiastować Jezusa jako Mesjasza."
    ],
    [
      "A w tych dniach, gdy zwiększyła się liczba uczniów, helleniści zaczęli narzekać na Hebrajczyków, że ich wdów nie dostrzega się w codziennym usługiwaniu.",
      "A Dwunastu, zwoławszy wielką liczbę uczniów, rzekło: – Nie jest rzeczą słuszną, byśmy zostawili Słowo Boże, a obsługiwali stoły.",
      "Uważnie wybierzcie więc, bracia, spośród was siedmiu mężów, sprawdzonych, pełnych Ducha i mądrości, których ustanowimy dla tej służby.",
      "A my w modlitwie i służbie Słowa będziemy trwali.",
      "I słowo to znalazło uznanie całego zgromadzenia. I wybrali Stefana, męża pełnego wiary i Ducha Świętego, i Filipa, i Prochora, i Nikanora, i Tymona, i Parmena, i Mikołaja, prozelitę z Antiochii.",
      "Postawili ich przed apostołami, którzy pomodliwszy się, nałożyli na nich ręce.",
      "A Słowo Boże rosło i bardzo pomnażała się liczba uczniów w Jeruzalem, a nawet mnóstwo kapłanów przyjmowało wiarę.",
      "A Stefan, pełen łaski i mocy, czynił przedziwne dzieła i wielkie znaki wśród ludu.",
      "Wtedy wystąpili niektórzy z Synagogi Wyzwoleńców i z synagog Cyrenejczyków i Aleksandryjczyków, i tych z Cylicji, i z Azji, rozprawiając ze Stefanem,",
      "ale nie zdołali przeciwstawić się mądrości i Duchowi, w którym przemawiał.",
      "Wtedy podstawili ludzi, którzy mówili: – Słyszeliśmy go wypowiadającego słowa bluźniercze przeciwko Mojżeszowi i Bogu.",
      "Podburzyli lud i starszych, i znawców Pism, dopadli go, porwali i zaprowadzili do Sanhedrynu.",
      "Postawili też fałszywych świadków mówiących: – Człowiek ten nie przestaje wypowiadać słów przeciw temu świętemu miejscu i Prawu.",
      "Słyszeliśmy go bowiem mówiącego, że Jezus, ten Nazarejczyk, zniszczy to miejsce i zmieni zasady postępowania, jakie przekazał nam Mojżesz.",
      "Wszyscy zasiadający w Sanhedrynie, przyjrzawszy mu się uważnie, ujrzeli jakby oblicze anioła."
    ],
    [
      "Arcykapłan zaś powiedział: – Czy tak jest naprawdę?",
      "On odrzekł: – Mężowie bracia i ojcowie, posłuchajcie! Bóg chwały ukazał się ojcu naszemu Abrahamowi, gdy był w Mezopotamii, zanim zamieszkał w Charanie.",
      "I rzekł do niego: „Wyjdź z ziemi twojej i spośród krewnych twoich, i idź do ziemi, którą ci wskażę”.",
      "Wówczas, wyszedłszy z ziemi Chaldejczyków, osiedlił się w Charanie. A stamtąd, po śmierci jego ojca, Bóg przesiedlił go do tej ziemi, na której teraz mieszkacie.",
      "Ale nie dał mu udziału w niej, nawet żeby mógł stopę postawić, i obiecał dać ją na własność jemu i jego po nim potomstwu, chociaż nie miał dziecka.",
      "A Bóg tak powiedział: „Potomstwo jego będzie przechodniem w ziemi cudzej i zniewolą je, i dręczyć będą czterysta lat.",
      "A ten naród, któremu jako niewolnicy służyć będą, osądzę Ja – rzekł Bóg – a potem wyjdą i mnie służyć będą na tym miejscu”.",
      "I dał mu Przymierze obrzezania. I tak zrodził Izaaka, i obrzezał go dnia ósmego, a Izaak Jakuba i Jakub dwunastu patriarchów.",
      "A patriarchowie, zazdroszcząc Józefowi, sprzedali go do Egiptu, ale Bóg był z nim.",
      "Wyrwał go z wszystkich udręk jego i dał mu łaskę i mądrość wobec faraona, króla Egiptu, i ten ustanowił go rządcą Egiptu i całego domu swego.",
      "Głód zaś przyszedł na cały Egipt i Kanaan i udręka wielka i ojcowie nasi nie znajdowali żywności.",
      "Gdy Jakub usłyszał, że jest zboże w Egipcie, wysłał najpierw naszych ojców.",
      "A za drugim razem dał się Józef poznać braciom swoim i znany stał się faraonowi ród Józefa.",
      "Odesławszy ich, Józef sprowadził Jakuba, ojca swego, i całą rodzinę w liczbie siedemdziesięciu pięciu dusz.",
      "Zszedł Jakub do Egiptu. I umarł on i ojcowie nasi.",
      "I zostali przeniesieni do Sychem i pochowani w grobowcu, który Abraham za godną miarę srebra kupił od synów Chamora w Sychem.",
      "A gdy zbliżał się czas obietnicy, którą Bóg złożył Abrahamowi, rozrósł się lud i rozmnożył w Egipcie",
      "aż do czasu, kiedy inny król nastał [w Egipcie], taki, który nie znał Józefa.",
      "Ten, we wzgardzie mając ród nasz, dręczył ojców naszych, zmuszając do wyrzucania niemowląt, aby nie pozostawały przy życiu.",
      "W tym czasie narodził się Mojżesz i był miły Bogu. Przez trzy miesiące chowano go w domu ojca.",
      "Gdy zaś wyrzucono go, przygarnęła go córka faraona i wychowała go sobie na syna.",
      "I wykształcono go [we] wszelkiej mądrości Egipcjan, i mocny był w swych słowach i czynach.",
      "A gdy osiągnął czterdziesty rok życia, postanowił w swym sercu odwiedzić braci swoich, synów Izraela.",
      "I ujrzawszy, jak jednego krzywdzono, ujął się za nim i pomścił dręczonego, zabijając Egipcjanina.",
      "Mniemał, że bracia [jego] zrozumieją, iż to Bóg przez ręce jego daje im ratunek. Oni zaś nie rozumieli.",
      "Następnego dnia pojawił się, gdy oni się bili, i namawiał ich do pokoju, mówiąc: „Mężowie, braćmi jesteście, czemuż krzywdzicie siebie nawzajem?”",
      "Ten zaś, który krzywdził bliźniego, odepchnął go, mówiąc: „Kto cię ustanowił przywódcą i sędzią nad nami?",
      "Czy chcesz mnie zabić, tak jak wczoraj zabiłeś Egipcjanina?”",
      "Na te słowa uciekł Mojżesz i stał się przybyszem w ziemi Madian, gdzie zrodził dwóch synów.",
      "Gdy minęło czterdzieści lat, ukazał mu się na pustyni góry Synaj anioł w płomieniu gorejącego krzewu.",
      "A Mojżesz zdumiał się, widząc to zjawisko. Kiedy zaś podchodził, żeby się temu dokładnie przypatrzeć, rozległ się głos Pana:",
      "„Ja [jestem], Bóg ojców twoich, Bóg Abrahama i Izaaka, i Jakuba”. Mojżesz, drżąc cały, nie śmiał się nawet przyjrzeć.",
      "A Pan mu rzekł: „Zdejmij sandały z twych nóg, miejsce bowiem, na którym stoisz, ziemią świętą jest.",
      "Długo patrzyłem na dręczenie ludu mojego w Egipcie i usłyszałem ich ciężkie wzdychania, i zstąpiłem, aby ich uwolnić. A teraz chodź, poślę cię do Egiptu”.",
      "Tego Mojżesza, którego wyparli się, mówiąc: „Kto cię ustanowił przywódcą i sędzią?” – tego Bóg posłał jako przywódcę i wybawiciela przez anioła, który ukazał się w krzewie.",
      "On wyprowadził ich, czyniąc przedziwne dzieła i znaki w ziemi egipskiej i na Morzu Czerwonym, i na pustyni przez czterdzieści lat.",
      "On, Mojżesz, jest tym, który powiedział synom Izraela: „Spośród waszych braci wyniesie wam Bóg proroka tak jak mnie”.",
      "On jest tym, który był w zgromadzeniu na pustyni z aniołem, przemawiającym do niego na górze Synaj, i z ojcami naszymi; on przyjął słowa życiodajne, aby nas nimi obdarzyć.",
      "Jemu nie chcieli być posłuszni nasi ojcowie, lecz odepchnęli go i skierowali się w sercach swoich do Egiptu,",
      "powiedziawszy Aaronowi: „Uczyń nam bogów, którzy będą szli przed nami, bo co do tego Mojżesza, który wyprowadził nas z ziemi egipskiej, nie wiemy, co się z nim stało”.",
      "I uczynili w owych dniach cielca, i złożyli bożkowi ofiarę, i cieszyli się dziełami rąk swoich.",
      "Wtedy odwrócił się Bóg od nich i oddał ich na służbę mocom niebieskim, jak napisano w Księdze Proroków: Czy to mnie przynosiliście na pustyni ofiary i dary przez lat czterdzieści, o domu Izraela?",
      "Obnosiliście namiot Molocha i gwiazdę boga [waszego] Refana, podobizny, które uczyniliście, aby się kłaniać im, i przesiedlę was dalej niż do Babilonu.",
      "Namiot Świadectwa u ojców naszych na pustyni był taki, jak nakazał Ten, który powiedział Mojżeszowi, aby go uczynić wedle obrazu, jaki widział.",
      "Przyjąwszy go, ojcowie nasi z Jozuem wnieśli go w granice narodów, które Bóg wygnał sprzed oblicza ojców naszych aż do dni Dawida,",
      "który znalazł łaskę u Boga i prosił, aby mógł zbudować Przybytek dla domu Jakuba.",
      "Ale dopiero Salomon zbudował Mu Dom.",
      "Lecz Najwyższy nie mieszka w tym, co ręką zostało uczynione, tak jak i prorok mówi:",
      "Niebo mi tronem a ziemia podnóżkiem nóg moich; jakiż dom zbudujecie mi, mówi Pan, albo jakież miejsce dla odpocznienia mego?",
      "Czyż nie moja ręka uczyniła to wszystko?",
      "O wy, twardego karku i nieobrzezanych serc i uszu, zawsze Duchowi Świętemu się sprzeciwiacie – jak ojcowie wasi, tak i wy!",
      "Któregoż z proroków nie prześladowali ojcowie wasi? I zabili tych, którzy zapowiadali przyjście Sprawiedliwego, a teraz wy staliście się Jego zdrajcami i zabójcami!",
      "Wy, którzy za pośrednictwem aniołów otrzymaliście Prawo i nie przestrzegaliście go.",
      "Gdy to usłyszeli, serca ich zawrzały gniewem i zgrzytali zębami na niego.",
      "A on, będąc pełen Ducha Świętego, podniósłszy oczy ku niebu, ujrzał chwałę Bożą i Jezusa stojącego po prawicy Bożej",
      "i rzekł: – Oto widzę niebiosa otwarte i Syna Człowieczego stojącego po prawicy Bożej.",
      "Zawoławszy głosem wielkim, zatkali uszy swoje i rzucili się wszyscy razem na niego,",
      "i wyprowadziwszy poza miasto, kamienowali go. A świadkowie złożyli szaty swoje u stóp młodzieńca imieniem Szaweł.",
      "I kamienowali Stefana modlącego się i mówiącego: – Panie, Jezu, przyjmij ducha mego.",
      "Padłszy na kolana, zawołał głosem wielkim: – Panie, nie poczytuj im tego grzechu! I to powiedziawszy, zasnął [w Panu]."
    ],
    [
      "A Szaweł był wśród tych, którzy pochwalali zabicie go. W owym dniu zaczęło się wielkie prześladowanie Kościoła w Jerozolimie. Wszyscy prócz apostołów rozproszyli się po okolicach wiejskich Judei i Samarii.",
      "A Stefana pogrzebali mężowie pobożni i bardzo go opłakiwali.",
      "Natomiast Szaweł pustoszył Kościół, wdzierając się do domów, wywlekając mężczyzn i kobiety, wtrącał ich do więzienia.",
      "Ci więc, którzy się rozproszyli, szli i zwiastowali Słowo.",
      "Filip, doszedłszy do miasta Samarii, zwiastował im Chrystusa.",
      "Tłumy wsłuchiwały się w skupieniu w to, co mówił Filip, słuchając go i widząc znaki, które czynił.",
      "Z wielu bowiem mających duchy nieczyste wychodziły one, wołając głosem wielkim. Wielu też sparaliżowanych i chromych zostało uzdrowionych.",
      "I ogromna radość zapanowała w tym mieście.",
      "A pewien mąż imieniem Szymon przebywał w mieście, uprawiając czarnoksięstwo i zwodził lud Samarii, utrzymując, że jest kimś wielkim.",
      "Przysłuchiwali mu się wszyscy od małego do wielkiego, mówiąc: „Jak wielka jest w nim moc Boża!”.",
      "Przysłuchiwali mu się dlatego, że od dłuższego czasu wprawiał ich w zachwyt czarnoksięstwem.",
      "A gdy uwierzyli Filipowi zwiastującemu Dobrą Nowinę o Królestwie Bożym i o imieniu Jezusa Chrystusa, dawali się ochrzcić, zarówno mężczyźni, jak i kobiety.",
      "Także sam Szymon uwierzył i gdy został ochrzczony, trzymał się blisko Filipa. Widząc zaś znaki i wielkie czyny mocy, jakie się dokonywały, nie mógł wyjść z podziwu.",
      "Apostołowie w Jerozolimie, usłyszawszy, że Samaria przyjęła Słowo Boże, wysłali do nich Piotra i Jana,",
      "którzy przyszedłszy tam, modlili się za nich, żeby otrzymali Ducha Świętego.",
      "Jeszcze bowiem na nikogo z nich nie zstąpił, byli ochrzczeni jedynie w imię Pana, Jezusa.",
      "Wtedy ci, na których nakładali ręce, otrzymywali Ducha Świętego.",
      "Szymon zaś, widząc, że przez nałożenie rąk apostołów udzielany jest Duch, przyniósł im pieniądze,",
      "mówiąc: – Dajcie i mnie tę władzę, aby każdy, na którego nałożę ręce, otrzymał Ducha Świętego.",
      "Piotr rzekł do niego: – Srebro twoje z tobą niech przepadnie, albowiem mniemałeś, że dar Boży można nabyć za pieniądze.",
      "Nie masz ani cząstki, ani udziału w tym Słowie, serce twoje bowiem nie jest szczere przed Bogiem.",
      "Odwróć się więc od tej niegodziwości twojej i błagaj Pana, a może odpuści ci zamysł serca twego.",
      "Widzę bowiem, że jesteś pełen gorzkiej żółci i w więzach nieprawości.",
      "Odpowiadając, Szymon rzekł: – Błagajcie za mnie Pana, żeby z tego, co powiedzieliście, nic na mnie nie przyszło.",
      "Gdy więc oni złożyli świadectwo i przekazali Słowo Pańskie, wracali do Jerozolimy, zwiastując Dobrą Nowinę wielu wioskom Samarytan.",
      "Anioł Pański zaś rzekł do Filipa, mówiąc: – Powstań i idź na południe, na drogę, która prowadzi z Jeruzalem do Gazy. Droga jest pusta.",
      "Wstał i poszedł. A oto mąż pewien, Etiop, eunuch, dostojnik Kandaki, królowej Etiopów, który zarządzał całym jej skarbcem, przybył, aby się pokłonić w Jeruzalem.",
      "Już wracał i siedząc w swoim powozie, czytał proroka Izajasza.",
      "I rzekł Duch do Filipa: – Podejdź blisko do tego powozu.",
      "Podbiegłszy, Filip usłyszał, że czytał on Izajasza proroka, i zapytał: – Czy rozumiesz, co czytasz?",
      "Ten rzekł: – Jak mógłbym, jeśli nikt mnie nie poprowadzi? I poprosił Filipa, żeby wspiął się i usiadł z nim.",
      "Urywek Pisma, który czytał, był ten: Jak owca na zabicie był prowadzony i jak baranek przed strzygącym go nie wydaje głosu, tak on nie otwiera ust swoich.",
      "Gdy był poniżany, sądu nad nim dokonano. Ród jego któż opowie? Albowiem z ziemi zabiera się życie jego.",
      "I eunuch zapytał Filipa: – Proszę cię, o kim to prorok mówi? O sobie samym czy o kimś innym?",
      "A Filip, otworzywszy usta swoje i zaczynając od tego Pisma, zwiastował mu Dobrą Nowinę o Jezusie.",
      "I gdy jechali drogą, przybyli nad jakąś wodę. I wtedy eunuch mówi: – Oto woda. Co stoi na przeszkodzie, abym został ochrzczony?",
      "[Filip mu odpowiedział: – Jeśli wierzysz z całego serca – możesz. On zaś odpowiadając, rzekł: – Wierzę, że Jezus Chrystus jest Synem Bożym].",
      "I rozkazał zatrzymać powóz. Zeszli obaj do wody, Filip i eunuch. I ochrzcił go.",
      "Gdy wyszli z wody, Duch Pański porwał Filipa i eunuch już go więcej nie widział. On zaś, radując się, jechał drogą swoją.",
      "A Filip znalazł się w Azocie. I idąc, zwiastował Dobrą Nowinę wszystkim miastom, aż doszedł do Cezarei."
    ],
    [
      "A Szaweł, dysząc jeszcze groźbą i chęcią zabijania uczniów Pańskich, przystąpił do arcykapłana.",
      "Poprosił go o listy do synagog w Damaszku, aby mężczyzn i kobiety, którzy są zwolennikami Drogi, jeśli takich znajdzie, związanych przyprowadził do Jeruzalem.",
      "I stało się, gdy zbliżał się do Damaszku, ogarnęła go nagle blaskiem światłość z nieba.",
      "I upadłszy na ziemię, usłyszał głos mówiący do niego: – Szawle, Szawle, dlaczego mnie prześladujesz?",
      "Odrzekł: – Kim jesteś, Panie? A On: – Ja jestem Jezus, którego ty prześladujesz.",
      "Ale wstań i wejdź do miasta, a zostanie ci powiedziane, co masz czynić!",
      "A ci, którzy z nim podróżowali, stanęli oniemiali, słysząc głos, a nikogo nie widząc.",
      "Szaweł podniósł się z ziemi i chociaż oczy miał otwarte, nic nie widział. Prowadząc go za ręce, weszli do Damaszku.",
      "Trzy dni nic nie widział, nie jadł i nie pił.",
      "A był w Damaszku pewien uczeń imieniem Ananiasz. I Pan rzekł do niego w widzeniu: – Ananiaszu! On odrzekł: – Otom ja, Panie.",
      "A Pan do niego: – Wstań i pójdź na ulicę zwaną Prostą, i zapytaj w domu Judy o tarsyjczyka imieniem Szaweł. Oto właśnie modli się.",
      "On ujrzał [w widzeniu] męża imieniem Ananiasz, jak wchodzi i kładzie na nim ręce, aby przejrzał.",
      "Odpowiedział Ananiasz: – Panie, od wielu słyszałem o tym mężu, ile zła uczynił Twoim świętym w Jeruzalem.",
      "Tutaj także ma władzę od arcykapłanów uwięzić wszystkich wzywających Twego imienia.",
      "Pan rzekł do niego: – Idź, albowiem ten jest moim naczyniem wybranym, aby nieść imię moje do narodów i królów, i synów Izraela.",
      "A ja mu ukażę, ile trzeba wycierpieć dla imienia mego.",
      "Poszedł Ananiasz i wszedł do domu. I nałożywszy na niego ręce, rzekł: – Szawle, bracie, Pan, Jezus, Ten, który ukazał ci się na drodze, jaką szedłeś, posłał mnie, abyś przejrzał i został napełniony Duchem Świętym.",
      "I natychmiast jakby łuski spadły z oczu jego, przejrzał i został ochrzczony.",
      "I przyjąwszy pokarm, wrócił do sił. Był zaś z uczniami w Damaszku przez kilka dni",
      "i natychmiast w synagogach głosił o Jezusie, że On jest Synem Bożym.",
      "Osłupieli wszyscy słuchający i mówili: – Czyż nie jest to ten, który w Jeruzalem prześladował wzywających Imienia tego i po to tutaj przyszedł, aby uwięzionych zaprowadził do arcykapłanów?",
      "A Szaweł występował coraz odważniej i wprawiał w zakłopotanie Żydów mieszkających w Damaszku, dowodząc, że Ten jest Chrystusem.",
      "Po upływie wielu dni Żydzi postanowili go zabić.",
      "Lecz wieść o zmowie doszła do Szawła. Oni zaś strzegli bram dniem i nocą, by go zabić.",
      "Uczniowie jednak, wziąwszy go nocą, przenieśli go przez mur, spuszczając w koszu.",
      "Przybywszy do Jeruzalem, próbował przyłączyć się do uczniów, ale wszyscy bali się go, nie dowierzając, że jest uczniem.",
      "A Barnaba przyjął go, zaprowadził do apostołów i opowiedział im, jak w drodze ujrzał Pana i że On mówił do niego, i jak w Damaszku przemawiał śmiało w imieniu Jezusa.",
      "I stale przebywał z nimi w Jeruzalem, występując odważnie w imieniu Pana.",
      "Rozmawiał i spierał się z hellenistami, ci zaś usiłowali go zabić.",
      "Dowiedziawszy się o tym, bracia poszli z nim do Cezarei i wyprawili go do Tarsu.",
      "A Kościół w całej Judei, Galilei i Samarii zaznawał pokoju, budując się i postępując w bojaźni Pana, pomnażał się, pokrzepiany przez Świętego Ducha.",
      "Stało się i tak, że gdy Piotr odwiedzał wszystkich, zaszedł również do świętych mieszkających w Liddzie.",
      "Znalazł tam pewnego człowieka imieniem Eneasz, od ośmiu lat leżącego na łożu; był on sparaliżowany.",
      "Piotr rzekł do niego: – Eneaszu, uzdrawia cię Jezus Chrystus. Wstań i zaściel swoje łoże. I wstał natychmiast.",
      "I ujrzeli go wszyscy mieszkańcy Liddy i Saronu, i nawrócili się do Pana.",
      "W Jafie zaś była pewna uczennica imieniem Tabita, co w tłumaczeniu znaczy „Dorkas”. Była ona pełna dobrych i miłosiernych dzieł, których dokonywała.",
      "W tych właśnie dniach stało się, że złożona niemocą umarła. Umywszy ją, położyli w górnej izbie.",
      "A że Lidda była blisko Jafy, uczniowie, usłyszawszy, że jest w niej Piotr, posłali do niego dwóch mężów, prosząc: – Nie zwlekaj, przyjdź do nas!",
      "Piotr, nie zwlekając, poszedł z nimi; gdy przybył, zaprowadzili go do górnej izby. I stanęły przed nim wszystkie wdowy, płacząc i pokazując tuniki i płaszcze, jakie Dorkas robiła, będąc jeszcze z nimi.",
      "A gdy Piotr usunął wszystkie na zewnątrz, zgiąwszy kolana, modlił się. I zwróciwszy się do ciała, rzekł: – Tabito, wstań! A ona otworzyła oczy i ujrzawszy Piotra, usiadła.",
      "Podawszy jej rękę, podniósł ją i przywoławszy świętych i wdowy, postawił ją przed nimi żywą.",
      "Stało się to znane w całej Jafie i wielu uwierzyło w Pana.",
      "A Piotr pozostał przez wiele dni w Jafie u pewnego Szymona, garbarza."
    ],
    [
      "A pewien człowiek w Cezarei imieniem Korneliusz, setnik z kohorty zwanej Italską,",
      "pobożny i bogobojny z całym domem swoim, okazujący wiele miłosierdzia ludowi [żydowskiemu] i nieustannie wznoszący modlitwy do Boga,",
      "ujrzał wyraźnie w widzeniu za dnia, około dziewiątej godziny, anioła Bożego, który przyszedł do niego i rzekł mu: – Korneliuszu!",
      "A on, wpatrzony w niego i ogarnięty bojaźnią, rzekł: – O co chodzi, Panie? Odrzekł mu: – Modlitwy twoje i dzieła miłosierdzia twojego wzniosły się jako ofiara upamiętniająca przed Bogiem.",
      "Teraz więc poślij mężów do Jafy i przywołaj niejakiego Szymona, który nazywany jest Piotrem.",
      "Gości on u pewnego Szymona, garbarza, który ma dom nad morzem.",
      "Gdy odszedł anioł, który do niego mówił, przywołał dwóch domowników i pobożnego żołnierza spośród mu najbliższych",
      "i wyjawiwszy im wszystko, posłał ich do Jafy.",
      "Nazajutrz, kiedy tamci byli jeszcze w drodze i zbliżali się do miasta, Piotr wszedł na dach około godziny szóstej, aby się pomodlić.",
      "Poczuł głód i chciał coś zjeść. I kiedy przygotowywali mu [posiłek], przyszło na niego zachwycenie.",
      "I widzi niebo otwarte i zniżające się naczynie jakieś, niby płótno wielkie, za cztery rogi spuszczane na ziemię.",
      "Były w nim wszelkie czworonogi i płazy ziemskie, i ptactwo niebieskie.",
      "I głos się odezwał do niego: – Wstań, Piotrze, zabijaj i jedz!",
      "Piotr rzekł: – Przenigdy, Panie! Nigdy nie jadłem niczego niedozwolonego ani nieczystego.",
      "I znowu, powtórnie odezwał się głos do niego: – Co Bóg oczyścił, ty nie miej za nieczyste!",
      "Stało się tak trzykrotnie. I naczynie zostało natychmiast wzięte do nieba.",
      "Gdy Piotr targany był jeszcze niepewnością, co mogłoby znaczyć widzenie, które miał, oto mężowie posłani przez Korneliusza, dopytawszy się o dom Szymona, stanęli u bramy.",
      "I wołając, dopytywali się, czy Szymon zwany Piotrem jest tu w gościnie.",
      "A gdy Piotr rozmyślał o widzeniu, rzekł [mu] Duch: – Oto trzej mężowie szukają cię.",
      "Teraz wstań, zejdź i idź z nimi bez wahania, bo to ja ich posłałem.",
      "Zszedłszy do tych mężów, Piotr rzekł: – To ja jestem tym, którego szukacie. Z jakiego powodu przybywacie?",
      "A ci odrzekli: – Korneliusz, setnik, mąż sprawiedliwy i bogobojny, cieszący się uznaniem całego ludu żydowskiego, przez świętego anioła został pouczony, aby zaprosić cię do domu swego i wysłuchać twego nauczania.",
      "Zaprosił ich więc i ugościł. A nazajutrz wyszedł z nimi i niektórzy spośród braci z Jafy przyłączyli się do niego.",
      "Następnego dnia przyszedł do Cezarei. A Korneliusz oczekiwał ich, zwoławszy swych krewnych i najbliższych przyjaciół.",
      "Gdy Piotr wchodził, Korneliusz wyszedł mu na spotkanie i upadłszy do nóg, oddał pokłon.",
      "Piotr podniósł go, mówiąc: – Wstań! Ja także jestem człowiekiem.",
      "Rozmawiając z nim, wszedł [do domu] i zastał wielu zgromadzonych.",
      "Rzekł do nich: – Wy wiecie, że nie godzi się Żydowi przestawać z cudzoziemcem lub go odwiedzać, ale mnie Bóg ukazał, że żadnego człowieka nie należy uważać za niegodnego lub nieczystego.",
      "Dlatego zaproszony przyszedłem bez sprzeciwu. Pytam więc, z jakiego powodu zaprosiliście mnie.",
      "Korneliusz rzekł: – Cztery dni temu o tej godzinie, dziewiątej, modliłem się w moim domu. I oto stanął przede mną mąż w szacie świetlistej.",
      "I mówi: „Korneliuszu, wysłuchana została twoja modlitwa i pamiętane są przed Bogiem twoje dzieła miłosierdzia.",
      "Poślij więc do Jafy i przywołaj Szymona zwanego Piotrem. Jest on w gościnie w domu Szymona, garbarza, nad morzem”.",
      "Natychmiast więc posłałem do ciebie, a ty dobrze uczyniłeś, przychodząc. Teraz my wszyscy stoimy przed Bogiem, aby wysłuchać wszystkiego, co ci przez Pana zostało nakazane.",
      "Otworzywszy usta, Piotr rzekł: – Naprawdę przekonuję się, że nie ma u Boga względu na osobę.",
      "Ale z każdego narodu przyjmuje tych, którzy się Go boją i postępują sprawiedliwie.",
      "Ten, który posłał Słowo synom Izraela, zwiastując pokój przez Jezusa Chrystusa, Ten jest Panem wszystkich.",
      "Wy wiecie o tym, co się działo po całej Judei, poczynając od Galilei, po chrzcie, który zwiastował Jan:",
      "o Jezusie, tym z Nazaretu, jak namaścił Go Bóg Duchem Świętym i mocą; chodził On, dobrze czyniąc i uzdrawiając wszystkich będących pod władzą diabła, gdyż Bóg był z Nim.",
      "My jesteśmy świadkami tego wszystkiego, co uczynił w krainie judzkiej i [w] Jeruzalem; Jego to zabili, powiesiwszy na drzewie.",
      "A Bóg wskrzesił Go dnia trzeciego i dał Mu się objawić",
      "nie całemu ludowi, ale świadkom uprzednio wybranym przez Boga, nam, którzy z Nim jedliśmy i piliśmy po tym, jak powstał z martwych.",
      "I nakazał nam zwiastować ludowi i świadczyć, że On jest ustanowionym przez Boga sędzią żywych i umarłych.",
      "O Nim świadczą też wszyscy prorocy, że przez Jego imię otrzymają odpuszczenie grzechów ci, którzy w Niego uwierzyli.",
      "Kiedy Piotr mówił jeszcze o tych wydarzeniach, zstąpił Duch Święty na wszystkich słuchających tego Słowa.",
      "I zdumiewali się wierni z obrzezania, którzy przyszli z Piotrem, że i na pogan został wylany dar Świętego Ducha.",
      "Słyszeli ich bowiem mówiących językami i wysławiających wielkość Boga. Wtedy Piotr odpowiedział:",
      "– Czyż może ktoś odmówić wody, aby ochrzcić tych, którzy tak jak my przyjęli Ducha Świętego?",
      "Polecił więc ochrzcić ich w imię Jezusa Chrystusa. Wtedy poprosili go, aby pozostał [z nimi] kilka dni."
    ],
    [
      "Apostołowie i bracia będący w Judei usłyszeli, że i poganie przyjęli Słowo Boże.",
      "I gdy Piotr powrócił do Jeruzalem, ci z obrzezania osądzali go,",
      "mówiąc: – Wszedłeś do nieobrzezanych i jadłeś z nimi.",
      "Piotr zaczął im sprawę przedkładać po kolei, mówiąc:",
      "– Byłem w mieście Jafie i kiedy modliłem się, miałem w zachwyceniu widzenie: zniżające się naczynie jakieś, niby płótno wielkie, za cztery rogi spuszczane z nieba; i doszło aż do mnie.",
      "Wpatrzywszy się w nie, zastanawiałem się i ujrzałem czworonogi ziemskie i dzikie zwierzęta, i płazy, i ptactwo niebieskie.",
      "Usłyszałem też głos mówiący do mnie: „Wstań, Piotrze, zabijaj i jedz”.",
      "Rzekłem: „Przenigdy, Panie, albowiem to, co niedozwolone i nieczyste, nigdy nie weszło do ust moich”.",
      "Odpowiedział zaś głos z nieba po raz drugi: „Co Bóg oczyścił, ty nie miej za nieczyste”.",
      "Stało się tak trzykrotnie i znowu wszystko zostało zabrane do nieba.",
      "I oto natychmiast trzech mężów wysłanych do mnie z Cezarei stanęło przy domu, w którym byliśmy.",
      "A Duch rzekł do mnie, abym poszedł z nimi bez wahania. Poszło ze mną także sześciu braci i weszliśmy do domu owego męża.",
      "Opowiedział nam, jak ujrzał w swoim domu anioła, który stanął i rzekł: „Poślij do Jafy i wezwij Szymona, tego zwanego Piotrem;",
      "on powie ci o wydarzeniach, przez które zbawiony będziesz ty i cały twój dom”.",
      "Gdy tylko zacząłem mówić, zstąpił Duch Święty na nich jak na początku na nas.",
      "I wspomniałem na Słowo Pana, który powiedział: „Jan chrzcił wodą, a wy będziecie ochrzczeni w Duchu Świętym”.",
      "Jeśli więc Bóg dał im taki sam dar jak i nam, którzy uwierzyliśmy w Pana, Jezusa Chrystusa, kim jestem ja, abym mógł Bogu zabronić?",
      "Usłyszawszy to, zamilkli i oddali chwałę Bogu, mówiąc: – Zatem i poganom dał Bóg nawrócenie ku życiu.",
      "A ci, którzy się rozproszyli na skutek ucisku, jaki nastąpił po śmierci Stefana, doszli aż do Fenicji, Cypru i Antiochii, nikomu nie głosząc Słowa, tylko Żydom.",
      "Byli wśród nich Cypryjczycy i Cyrenejczycy, którzy doszedłszy do Antiochii, przemawiali również do hellenistów, zwiastując Dobrą Nowinę o Panu, Jezusie.",
      "I ręka Pana była z nimi. I wielka liczba tych, którzy uwierzyli, nawróciła się do Pana.",
      "Wieść o nich dotarła do uszu Kościoła, który jest w Jeruzalem. I posłali Barnabę, [aby udał się] do Antiochii.",
      "A gdy tam przybył i ujrzał łaskę Bożą, uradował się i zachęcał wszystkich, aby szczerym sercem trwali przy Panu.",
      "Był bowiem mężem dobrym, pełnym Ducha Świętego i wiary. I znaczne tłumy przyłączyły się do Pana.",
      "Udał się też do Tarsu, aby odszukać Szawła,",
      "i znalazłszy, przyprowadził go do Antiochii. I stało się, że przez cały rok zbierali się w Kościele i nauczali tłumy. W Antiochii też po raz pierwszy uczniowie zostali nazwani chrześcijanami.",
      "W owych dniach przyszli do Antiochii prorocy z Jerozolimy.",
      "Powstawszy, jeden z nich imieniem Agabos, natchniony przez Ducha, przepowiedział głód wielki, który miał nastąpić na całym świecie i nastał za Klaudiusza.",
      "Wtedy uczniowie postanowili, że każdy pośle coś z tego, co posiada, na pomoc braciom mieszkającym w Judei.",
      "Co też uczynili, posławszy prezbiterom przez ręce Barnaby i Szawła."
    ],
    [
      "W owym czasie król Herod podniósł ręce na niektórych z Kościoła i zaczął ich prześladować.",
      "Zabił mieczem Jakuba, brata Jana.",
      "Widząc zaś, że to się podoba Żydom, kazał też uwięzić Piotra. A były to Dni Przaśników.",
      "Pojmawszy go, wtrącił do więzienia i oddał pod straż czterem czwórkom żołnierzy, chcąc po święcie Paschy postawić go przed ludem.",
      "Piotr był strzeżony w więzieniu. A Kościół usilnie modlił się za niego do Boga.",
      "Owej nocy, po której miał go Herod wyprowadzić, spał Piotr między dwoma żołnierzami, skuty dwoma łańcuchami, strażnicy zaś przed bramą strzegli więzienia.",
      "I oto anioł Pański stanął przed nim i światłość zajaśniała w celi. Dotknąwszy boku Piotra, obudził go, mówiąc: – Wstań szybko! I spadły mu z rąk łańcuchy.",
      "Anioł rzekł do niego: – Opasz się i zawiąż swoje sandały. Tak też uczynił. I mówi mu: – Narzuć płaszcz i idź za mną.",
      "Wyszedłszy, podążał za nim, ale nie wiedział, czy to, co się stało przez anioła, jest rzeczywiste. Sądził, że ma wizję.",
      "Minąwszy straże, pierwszą i drugą, przyszli do żelaznej bramy, prowadzącej do miasta, która sama się im otworzyła. I wyszedłszy, przeszli jedną ulicę i nagle anioł odstąpił od niego.",
      "Gdy Piotr doszedł do siebie, rzekł: – Teraz naprawdę wiem, że posłał Pan anioła swego i wyrwał mnie z ręki Heroda i z tego wszystkiego, czego oczekiwał lud żydowski.",
      "I uświadomiwszy to sobie, przyszedł do domu Marii, matki Jana zwanego Markiem, gdzie wielu się zgromadziło i modliło.",
      "A gdy zakołatał do furtki w bramie, podeszła służąca imieniem Rode, nadsłuchując.",
      "A rozpoznawszy głos Piotra, z radości nie otworzyła bramy, lecz pobiegła oznajmić, że Piotr stoi przed bramą.",
      "Oni zaś rzekli do niej: – Szalejesz! Ale ona uparcie twierdziła, że tak jest na pewno. Inni zaś mówili: – To jest jego anioł.",
      "A Piotr wciąż kołatał. Otworzywszy, ujrzeli go i zdumieli się niesłychanie.",
      "Dał im znak ręką, by zamilkli, i opowiedział im, jak Pan wyprowadził go z więzienia. Rzekł też: – Dajcie o tym znać Jakubowi i braciom. I wyszedłszy, udał się w inne miejsce.",
      "Z nastaniem dnia niemały popłoch powstał wśród żołnierzy: co się stało z Piotrem?",
      "A Herod kazał go szukać, lecz nie znalazł; przesłuchawszy strażników, kazał ich ukarać. Udał się z Judei do Cezarei i tam pozostał.",
      "A miał spór z tyryjczykami i sydończykami. Zgodnie przybyli do niego i zjednawszy Blasta, podkomorzego króla, prosili o pokój, ponieważ otrzymywali żywność z posiadłości królewskich.",
      "W umówionym dniu Herod ubrany w szaty królewskie zasiadł na tronie [i] wygłosił do nich mowę.",
      "Zebrany lud wykrzykiwał: – To głos Boży, a nie człowieka!",
      "Od razu uderzył go anioł Pański, że nie oddał chwały Bogu. Zżarty przez robactwo, wyzionął ducha.",
      "Lecz Słowo Boże wzrastało i rozszerzało się,",
      "a Barnaba i Szaweł, wypełniwszy służbę, powrócili z Jeruzalem, zabierając z sobą Jana zwanego Markiem."
    ],
    [
      "A w Kościele w Antiochii byli prorokami i nauczycielami: Barnaba i Szymon zwany Nigrem, i Lucjusz Cyrenejczyk, Manaen, wychowany razem z tetrarchą Herodem, i Szaweł.",
      "I gdy służyli Panu i pościli, rzekł Duch Święty: – Oddzielcie mi Barnabę i Szawła do dzieła, do którego ich powołałem.",
      "Wówczas, poszcząc i modląc się, nałożywszy na nich ręce, posłali ich.",
      "A ci wysłani przez Świętego Ducha, zeszli do Seleucji, a stamtąd odpłynęli na Cypr.",
      "I będąc w Salaminie, zwiastowali Słowo Boże w synagogach żydowskich. Mieli też Jana jako sługę.",
      "Przeszedłszy zaś całą wyspę aż do Pafos, spotkali pewnego męża, maga, fałszywego proroka, Żyda, imieniem Bar-Jezus.",
      "Był on przy prokonsulu Sergiuszu Pawle, człowieku rozumnym. Ten, przywoławszy Barnabę i Szawła, zapragnął usłyszeć Słowo Boże.",
      "Przeciwko nim wystąpił Elimas, mag – tak bowiem tłumaczy się jego imię – pragnąc powstrzymać prokonsula od wiary.",
      "A Szaweł zwany też Pawłem, pełen Ducha Świętego, spojrzawszy nań uważnie,",
      "rzekł: – O pełny wielkiego podstępu i wszelkiej niegodziwości synu diabelski, wrogu wszelkiej sprawiedliwości, czy nie przestaniesz wykrzywiać prostych dróg Pana?",
      "A oto teraz ręka Pańska przeciwko tobie i będziesz ślepy, nie widząc słońca aż do czasu. Natychmiast spadło na niego zamroczenie i ciemność. I chodząc po omacku, szukał przewodników.",
      "Wówczas prokonsul, widząc, co się stało, uwierzył, do głębi przejęty nauką Pańską.",
      "Opuściwszy Pafos, ci, co byli z Pawłem, przybyli do Perge w Pamfilii. A Jan, odłączywszy się od nich, wrócił do Jerozolimy.",
      "A oni, idąc dalej, przybyli z Perge do Antiochii Pizydyjskiej. Wszedłszy do synagogi w dniu szabatu, usiedli.",
      "Po odczytaniu Prawa i Proroków przełożeni synagogi posłali do nich, mówiąc: – Mężowie bracia, jeśli macie jakieś słowo pocieszenia dla ludu, przemówcie.",
      "I Paweł, wstawszy, dając znak ręką, rzekł: – Mężowie izraelscy i wy bojący się Boga, posłuchajcie!",
      "Bóg ludu tego, Izraela, wybrał ojców naszych i wywyższył ten lud podczas pobytu w ziemi egipskiej i podniesionym ramieniem wyprowadził ich z niej.",
      "Podczas prawie czterdziestu lat na pustyni otaczał ich swoją troską.",
      "I wytępiwszy siedem narodów w ziemi kananejskiej, ich ziemię oddał im w dziedzictwo",
      "na prawie czterysta pięćdziesiąt lat. A potem dał sędziów aż do Samuela proroka.",
      "Następnie poprosili o króla i dał im Bóg Saula, syna Kisza z pokolenia Beniamina, na czterdzieści lat.",
      "I odsunąwszy go, wyniósł im Dawida na króla. Jemu też rzekł, świadcząc: „Znalazłem Dawida, [syna] Jessego, męża według serca mojego, który będzie we wszystkim czynił wolę moją”.",
      "Z jego to potomstwa zgodnie z obietnicą wywiódł Bóg Izraelowi Zbawiciela, Jezusa.",
      "Uprzedzając Jego przybycie, Jan zwiastował chrzest nawrócenia całemu ludowi Izraela.",
      "A gdy bieg Jana się dopełniał, mówił: „Nie jest tak, jak wy o mnie myślicie: ja Nim nie jestem. Lecz oto przychodzi po mnie Ten, któremu nie jestem godzien rozwiązać sandałów na nogach”.",
      "Mężowie bracia, synowie rodu Abrahama i ci wśród was, którzy boją się Boga! Nam zostało posłane Słowo tego zbawienia.",
      "Albowiem ci, którzy mieszkają w Jeruzalem, i ich przywódcy, nie rozpoznawszy Go i osądziwszy, wypełnili słowa proroków czytane w każdy szabat.",
      "I nie znalazłszy niczego, by skazać Go na śmierć, prosili Piłata, żeby Go stracił.",
      "A gdy wypełnili wszystko, co o Nim napisano, zdjąwszy Go z drzewa, złożyli do grobu,",
      "ale Bóg podniósł Go z martwych.",
      "On to przez wiele dni ukazywał się tym, którzy razem z Nim wchodzili z Galilei do Jeruzalem, tym, którzy [teraz] są Jego świadkami wobec ludu.",
      "I my zwiastujemy wam obietnicę uczynioną ojcom.",
      "Bóg wypełnił ją nam, [ich] dzieciom, wskrzeszając Jezusa, jak i w drugim Psalmie napisano: Synem moim jesteś ty. Ja cię dziś zrodziłem.",
      "A o tym, że wskrzesił Go z martwych, aby już nigdy nie miał ulec rozkładowi, tak powiedział: „Obdarzę was tym, co mi się u Dawida podobało, jego wiernością”.",
      "Dlatego w innym [miejscu] mówi: „Nie dozwolisz, aby święty twój uległ skażeniu”.",
      "Dawid bowiem, usłużywszy w swoim pokoleniu woli Bożej, zasnął i przyłączony został do swoich ojców, i uległ rozkładowi.",
      "A Ten, którego Bóg podniósł [z martwych], nie uległ rozkładowi.",
      "Niech wam więc będzie wiadome, mężowie bracia, że ze względu na Niego zwiastuje się wam odpuszczenie grzechów [i] wszystkiego, z czego nie mogliście być usprawiedliwieni przez Prawo Mojżesza.",
      "W Nim każdy wierzący jest usprawiedliwiony.",
      "Uważajcie więc, żeby nie przyszło to, co zostało powiedziane u Proroków:",
      "Patrzcie, szydercy, dziwujcie się i szczeźnijcie, albowiem dokonuję dzieła za dni waszych, dzieła, w które nie uwierzycie, gdy ktoś będzie wam o nim opowiadał.",
      "A gdy oni wychodzili, proszono ich, żeby w następny szabat mówili im o tych sprawach.",
      "Po rozwiązaniu zgromadzenia liczni Żydzi i pobożni prozelici szli za Pawłem i Barnabą, którzy rozmawiając z nimi, zachęcali ich, aby trwali w łasce Bożej.",
      "A gdy nastał szabat, prawie całe miasto zebrało się, aby słuchać Słowa Pańskiego.",
      "Żydzi zaś, widząc tłumy, zapałali zazdrością i bluźniąc, sprzeciwiali się temu, co mówił Paweł.",
      "Paweł jednak i Barnaba śmiało rzekli: – To wam najpierw należało głosić Słowo Boże. Ale ponieważ odrzucacie je i uznajecie siebie za niegodnych życia wiecznego, więc zwracamy się do pogan.",
      "Tak bowiem przykazał nam Pan: Ustanowiłem cię światłością narodów, abyś był ku zbawieniu aż po krańce ziemi.",
      "Słysząc to, poganie radowali się i sławili Słowo Pańskie. I uwierzyli ci, którzy byli przysposobieni do życia wiecznego.",
      "A Słowo Pańskie rozchodziło się po całej tej krainie.",
      "Żydzi natomiast podburzyli pobożne i dostojne kobiety, a także przedniejszych obywateli miasta; wzniecili prześladowanie przeciw Pawłowi i Barnabie i wygnali ich z granic swoich.",
      "Ale oni, strząsnąwszy przeciwko nim proch z nóg swoich, przybyli do Ikonium.",
      "A uczniowie byli pełni radości i Ducha Świętego."
    ],
    [
      "Podobnie też stało się w Ikonium, że gdy weszli do synagogi żydowskiej i tak przemawiali, uwierzyło mnóstwo Żydów i Greków.",
      "A ci Żydzi, którzy nie dali wiary, podburzyli i napełnili złością dusze pogan przeciwko braciom.",
      "Pozostali więc dość długi czas, poczynając sobie odważnie, pokładając nadzieję w Panu, który dawał świadectwo Słowu swej łaski i sprawiał, że przedziwne znaki dokonywały się przez ich ręce.",
      "Podzieliła się więc społeczność miasta i jedni byli z Żydami, a inni z apostołami.",
      "A gdy poganie i Żydzi wraz ze swymi przywódcami powzięli zamiar, by ich znieważyć i ukamienować,",
      "dowiedziawszy się o tym, zbiegli do miast Likaonii: Listry i Derbe, i okolic.",
      "I tam pozostawali, zwiastując Ewangelię.",
      "A był w Listrze pewien mężczyzna z bezwładem nóg, chromy od łona swej matki, który nigdy nie chodził.",
      "On słyszał przemawiającego Pawła, który popatrzywszy uważnie na niego i widząc, że wierzy w swój ratunek,",
      "zawołał głosem wielkim: – Stań prosto na swoich nogach! Zerwał się i zaczął chodzić.",
      "Tłumy, widząc, co uczynił Paweł, podniosły głos, wołając po likaońsku: – Bogowie, upodobniwszy się do ludzi, zstąpili do nas!",
      "Barnabę nazwali Zeusem, a Pawła Hermesem, jako że on przewodził słowu.",
      "Kapłan Zeusa ze świątyni pod miastem, sprowadziwszy byki i wieńce przed bramy, chciał wraz z tłumem złożyć ofiarę.",
      "A usłyszawszy to, apostołowie Barnaba i Paweł, rozdarłszy swoje szaty, wpadli w tłum, głośno krzycząc:",
      "– Ludzie, cóż to czynicie! I my jesteśmy podobnymi do was ludźmi, którzy zwiastują wam Ewangelię, abyście się odwrócili od tych próżności ku Bogu żywemu, który uczynił niebo i ziemię, i morze, i wszystko, co w nich;",
      "który też w poprzednich pokoleniach dozwalał wszystkim narodom chodzić własnymi drogami.",
      "Jednak nie zostawił was bez świadectwa o sobie, czyniąc dobrze, dając wam deszcze z nieba i czasy urodzaju, sycąc pokarmem i radością serca wasze.",
      "To mówiąc, ledwie powstrzymali tłumy, aby nie składały im ofiary.",
      "A gdy przybyli Żydzi z Antiochii i Ikonium, namówili tłumy i kamienując Pawła, wywlekli go poza miasto, myśląc, że umarł.",
      "Gdy zaś otoczyli go uczniowie, wstał i wszedł do miasta. A nazajutrz odszedł wraz z Barnabą do Derbe.",
      "Po zwiastowaniu temu miastu Ewangelii i pozyskaniu wielu uczniów wrócili do Listry, następnie do Ikonium i do Antiochii.",
      "Pokrzepiali dusze uczniów, zachęcając do wytrwania w wierze i [mówiąc], że należy przejść przez wiele utrapień, aby wejść do Królestwa Bożego.",
      "I ustanawiali im w Kościołach prezbiterów przez nałożenie rąk, modląc się i poszcząc, powierzając ich Panu, w którego uwierzyli.",
      "Przeszedłszy przez Pizydię, przyszli do Pamfilii.",
      "Po zwiastowaniu Słowa w Perge zeszli do Atalii.",
      "Stamtąd odpłynęli do Antiochii, gdzie zostali oddani łasce Bożej dla dzieła, które wypełnili.",
      "A przybywszy tam i zebrawszy Kościół, opowiadali, co Bóg przez nich uczynił i że otworzył poganom podwoje wiary.",
      "I spędzili tam sporo czasu z uczniami."
    ],
    [
      "Niektórzy z tych, co przyszli z Judei, nauczali braci: – Jeśli nie dacie się obrzezać zgodnie ze zwyczajem Mojżeszowym, nie możecie być zbawieni.",
      "I gdy powstało wzburzenie i niemały spór między nimi a Pawłem i Barnabą, zarządzono, by Paweł i Barnaba, a także niektórzy spośród nich udali się do apostołów i prezbiterów w Jeruzalem dla rozstrzygnięcia tej sprawy.",
      "Ci więc wyprawieni przez Kościół przechodzili przez Fenicję i Samarię, rozpowiadając o nawracaniu się pogan i sprawili tym wielką radość wszystkim braciom.",
      "I gdy przybyli do Jeruzalem, zostali przyjęci przez Kościół i apostołów, i prezbiterów i opowiedzieli, co Bóg przez nich uczynił.",
      "Wystąpili zaś niektórzy z kręgu faryzeuszy, z tych, co uwierzyli, mówiąc, że należy ich obrzezywać, nakazując, by przestrzegali Prawa Mojżeszowego.",
      "I zgromadzili się apostołowie i prezbiterzy, aby wejrzeć w tę sprawę.",
      "A po długich sporach Piotr, powstawszy, rzekł do nich: – Mężowie bracia, wy wiecie, że już dawno temu przez usta moje Bóg dokonał wyboru, by poganie słuchali słowa Ewangelii i uwierzyli.",
      "I Bóg, który zna serca, poświadczył to, dając im Ducha Świętego jak i nam.",
      "I nie uczynił żadnej różnicy między nami, wiarą oczyściwszy ich serca.",
      "Teraz więc czemuż kusicie Boga, nakładając na kark uczniów jarzmo, którego ani ojcowie nasi, ani my nie mogliśmy unieść?",
      "Ale wierzymy, że jesteśmy zbawieni przez łaskę Pana, Jezusa, tak samo jak i oni.",
      "Zamilkło zaś całe zgromadzenie i słuchało Barnaby i Pawła opowiadających, jakie znaki i przedziwne dzieła uczynił Bóg przez nich wśród pogan.",
      "Gdy oni umilkli, odezwał się Jakub, mówiąc: – Mężowie bracia, posłuchajcie mnie!",
      "Szymon opowiedział, jak to najpierw Bóg zadbał o to, aby spośród narodów wybrać lud dla imienia swego.",
      "I z tym współbrzmią słowa proroków, jak napisano:",
      "Potem obrócę się do nich i odbuduję upadły przybytek Dawida, i to, co zburzone, odbuduję, naprawię go;",
      "tak by reszta ludzi szukała Pana i wszystkie narody, nad którymi wezwano imię moje nad nimi – mówi Pan, który to czyni.",
      "Znane jest to od wieków.",
      "Dlatego sądzę, że nie należy przysparzać trudności tym spośród pogan, którzy zwracają się do Boga,",
      "ale napisać im, by powstrzymywali się od tego, co ofiarowano bałwanom, i od nierządu, i od tego, co uduszone, i od krwi.",
      "Mojżesz bowiem od pradawnych pokoleń ma w każdym mieście takich, którzy go zwiastują w synagogach, gdzie czyta się go w każdy szabat.",
      "Wówczas spodobało się apostołom i prezbiterom z całym Kościołem, by wybranych spośród siebie mężów posłać do Antiochii razem z Pawłem i Barnabą: Judę zwanego Barsabą i Sylasa, mężów, którzy przewodzili braciom,",
      "wręczywszy im pismo: „Apostołowie i prezbiterzy, bracia, ślą pozdrowienia braciom spośród pogan, tym w Antiochii, Syrii i Cylicji.",
      "Ponieważ usłyszeliśmy, że niektórzy od nas wzbudzili niepokój wśród was, siejąc zamęt w duszach waszych naukami, których nie przekazywaliśmy,",
      "jednomyślnie uznaliśmy za słuszne, by posłać do was wybranych mężów z umiłowanymi naszymi Barnabą i Pawłem,",
      "ludźmi, którzy oddali dusze swoje dla imienia Pana naszego, Jezusa Chrystusa.",
      "Wysłaliśmy więc Judę i Sylasa, aby oni ustnie oznajmili wam to samo.",
      "Spodobało się bowiem Duchowi Świętemu i nam, aby żadnego większego ciężaru na was nie wkładać oprócz tego, co konieczne:",
      "powstrzymywać się od tego, co ofiarowane bałwanom, i od krwi, i od tego, co uduszone, i od nierządu; strzegąc siebie od tego, dobrze uczynicie. Bywajcie zdrowi!”.",
      "A oni, odprawieni, przyszli do Antiochii. I zgromadziwszy lud, przekazali list.",
      "Po odczytaniu go uradowano się tym pokrzepieniem.",
      "Juda i Sylas, sami będąc prorokami, w wielu słowach pokrzepiali braci i umacniali ich.",
      "Przebywali tam przez pewien czas i zostali odprawieni w pokoju przez braci do tych, którzy ich wysłali.",
      "[Lecz Sylas postanowił tam zostać].",
      "A Paweł i Barnaba pozostali w Antiochii, nauczając i wraz z wieloma innymi zwiastując Słowo Pana.",
      "Po kilku dniach rzekł Paweł do Barnaby: – Pójdźmy znowu, aby zobaczyć, jak się mają bracia w każdym mieście, w którym zwiastowaliśmy Słowo Pańskie.",
      "A Barnaba chciał wziąć ze sobą także Jana zwanego Markiem.",
      "Paweł jednak nie uznał za godne, by wziąć ze sobą tego, który odstąpił od nich w Pamfilii i nie poszedł z nimi do dzieła.",
      "Doszło więc do kłótni, tak że rozeszli się: Barnaba, wziąwszy Marka, odpłynął na Cypr.",
      "A Paweł, zabrawszy Sylasa, wyruszył w drogę, polecony przez braci łasce Pańskiej.",
      "I przechodził przez Syrię i Cylicję, umacniając Kościoły."
    ],
    [
      "Przyszedł do Derbe i do Listry. A był tam uczeń pewien imieniem Tymoteusz, syn Żydówki, która uwierzyła, i ojca Greka.",
      "Miał on świadectwo od braci z Listry i Ikonium.",
      "Paweł chciał go wziąć ze sobą w drogę i obrzezał go ze względu na Żydów, którzy byli w tamtych stronach; wszyscy bowiem wiedzieli, że jego ojciec był Grekiem.",
      "A gdy przechodzili przez miasta, polecali im strzec postanowień powziętych przez apostołów i prezbiterów w Jerozolimie.",
      "Tak więc Kościoły umacniały się w wierze, a liczba ich wzrastała z każdym dniem.",
      "Przeszli Frygię i krainę galacką, powstrzymani przez Świętego Ducha od głoszenia Słowa w Azji.",
      "Gdy przybyli do Myzji, próbowali pójść do Bitynii, ale Duch Jezusa nie pozwolił im.",
      "Przeszedłszy Myzję, dotarli do Troady.",
      "I w nocy miał Paweł widzenie: pewien człowiek, Macedończyk, stał i prosił go, mówiąc: – Przeprawiwszy się do Macedonii, pomóż nam.",
      "A gdy ujrzał to widzenie, natychmiast zaczęliśmy szukać sposobności, by udać się do Macedonii, przekonani, że to Bóg powołał nas do zwiastowania im Dobrej Nowiny.",
      "Wypłynąwszy z Troady, przybyliśmy prosto do Samotraki, następnego dnia do Neapolu,",
      "a stamtąd do Filippi, które jest pierwszym miastem tej części Macedonii, kolonią rzymską. Przebywaliśmy w tym mieście kilka dni.",
      "W dzień szabatu wyszliśmy za bramę, nad rzekę, gdzie – jak przypuszczaliśmy – odbywały się modlitwy. I usiadłszy, rozmawialiśmy z kobietami, które tam się zebrały.",
      "A przysłuchiwała się temu pewna kobieta imieniem Lidia, sprzedawczyni purpury z miasta Tiatyry, czcząca Boga; Pan otworzył jej serce, aby przyjęła, co mówił Paweł.",
      "I gdy została ochrzczona ona i jej dom, poprosiła, mówiąc: – Jeśli uważacie mnie za wierną Panu, to wejdźcie do domu mego i zostańcie. I wymogła to na nas.",
      "Zdarzyło się zaś, gdy szliśmy na modlitwę, że spotkała nas pewna służąca mająca ducha wieszczego, która jasnowidztwem przynosiła swoim panom wielkie zyski.",
      "Ta, chodząc za Pawłem i nami, krzyczała, mówiąc: – Ci ludzie są sługami Boga Najwyższego, oni zwiastują wam drogę zbawienia!",
      "Czyniła to przez wiele dni. Znękany tym Paweł, zwrócił się do ducha, mówiąc: – W imię Jezusa Chrystusa, nakazuję ci wyjść z niej! I wyszedł tejże godziny.",
      "Panowie jej, widząc, że przepadła nadzieja ich zarobku, pochwyciwszy Pawła i Sylasa, zawlekli ich na rynek przed zwierzchników.",
      "I zaprowadziwszy ich do urzędników, rzekli: – Ci ludzie, którzy są Żydami, wzniecają niepokoje w naszym mieście",
      "i głoszą obyczaje, których nie godzi się ani przyjmować, ani stosować się do nich nam, którzy jesteśmy Rzymianami.",
      "I powstał przeciw nim tłum, a urzędnicy, zdarłszy z nich szaty, kazali ich wychłostać.",
      "Zadawszy im wiele razów, wtrącili ich do więzienia, nakazawszy naczelnikowi, aby ich czujnie pilnował.",
      "A on, otrzymawszy taki rozkaz, wrzucił ich do więziennego lochu i nogi im zakuł w dyby.",
      "Około północy Paweł i Sylas, modląc się, sławili hymnem Boga, a więźniowie im się przysłuchiwali.",
      "Nagle nastąpiło trzęsienie ziemi tak wielkie, iż zachwiane zostały fundamenty więzienia. Natychmiast otworzyły się wszystkie drzwi i wszystkim opadły kajdany.",
      "Gdy naczelnik obudził się i ujrzał otwarte drzwi więzienia, dobywszy miecza, zamierzał się zabić, sądząc, że więźniowie uciekli.",
      "Ale Paweł głośno zawołał: – Nie czyń sobie niczego złego, wszyscy bowiem tutaj jesteśmy!",
      "Zażądawszy światła, wbiegł i drżąc cały, przypadł do nóg Pawłowi i Sylasowi.",
      "I wyprowadziwszy ich na zewnątrz, rzekł: – Panowie, co mam czynić, abym został zbawiony?",
      "A ci odrzekli: – Uwierz w Pana, Jezusa, a zostaniesz zbawiony ty i dom twój.",
      "I głosili Słowo Pańskie jemu i wszystkim w jego domu.",
      "W tejże nocnej godzinie zajął się nimi, obmył im rany. I natychmiast został ochrzczony on i wszyscy jego domownicy.",
      "Wprowadziwszy ich do domu, zastawił stół i radował się z całym domem, że uwierzył w Boga.",
      "A gdy nastał dzień, posłali urzędnicy strażników miejskich, polecając: – Zwolnij tych ludzi.",
      "Naczelnik więzienia przekazał te słowa Pawłowi, mówiąc: – Urzędnicy polecili was zwolnić. Teraz więc wyjdźcie stąd i idźcie w pokoju.",
      "Paweł rzekł do nich: – Publicznie, bez sądu wychłostawszy nas, ludzi będących Rzymianami, wtrącili do więzienia, a teraz potajemnie pozbywają się nas? O nie! Niech przyjdą i sami nas wyprowadzą!",
      "Strażnicy miejscy przekazali te słowa urzędnikom, a ci przestraszyli się, słysząc, że oni są Rzymianami.",
      "Przyszli, przeprosili ich i wyprowadziwszy, prosili, żeby odeszli z miasta.",
      "Opuściwszy więzienie, zaszli do Lidii i ujrzawszy braci, pokrzepili ich i odeszli."
    ],
    [
      "Przeszli przez Amfipolis i Apolonię i przyszli do Tesaloniki, gdzie była synagoga Żydów.",
      "Zgodnie ze zwyczajem Paweł wszedł do nich i w ciągu trzech szabatów rozważał z nimi Pisma,",
      "wyjaśniając i wykazując: – Należało, by Chrystus cierpiał i powstał z martwych – i tym Chrystusem jest Jezus, którego ja wam zwiastuję.",
      "Niektórzy z nich dali się przekonać i przyłączyli się do Pawła i Sylasa, a także mnóstwo pobożnych Greków i niemało wpływowych kobiet.",
      "Żydzi, powodowani zazdrością, dobrawszy sobie niegodziwców na rynku, spowodowali zamęt i podburzyli miasto. Napadli na dom Jazona, szukając ich, aby postawić ich przed zgromadzeniem ludu.",
      "Nie znalazłszy ich, zawlekli Jazona i niektórych braci przed władze miejskie, wołając: – Ci, którzy cały świat podburzają, przybyli i tutaj.",
      "Przyjął ich Jazon! Oni wszyscy postępują wbrew postanowieniom cesarza, głosząc, że jest inny król, Jezus.",
      "Zasiali tym niepokój w tłumie i u władz miejskich, które tego słuchały.",
      "Przyjąwszy poręczenie od Jazona i pozostałych, zwolnili ich.",
      "A bracia zaraz tej samej nocy wysłali Pawła i Sylasa do Berei; gdy tam przybyli, poszli do synagogi Żydów.",
      "A ci byli bardziej szlachetni od tamtych w Tesalonice; przyjęli Słowo z całą gotowością, każdego dnia badając Pisma, jak to jest naprawdę.",
      "Uwierzyło więc wielu z nich, a także niemało greckich dostojnych kobiet i mężczyzn.",
      "A gdy Żydzi z Tesaloniki dowiedzieli się, że także w Berei jest zwiastowane przez Pawła Słowo Boże, przybyli i tam, wzbudzając niepokój i siejąc zamęt wśród pospólstwa.",
      "Wówczas bracia natychmiast wyprawili Pawła, by szedł w stronę morza. A Sylas i Tymoteusz pozostali tam.",
      "Ci zaś, którzy towarzyszyli Pawłowi, poprowadzili go aż do Aten. Po otrzymaniu polecenia dla Sylasa i Tymoteusza, aby jak najszybciej przyszli do niego, poszli z powrotem.",
      "Gdy Paweł czekał na nich w Atenach, burzył się duch w nim na widok miasta pełnego bałwanów.",
      "Przemawiał więc w synagodze do Żydów i pobożnych [Greków], a także codziennie na rynku do tych, których tam spotykał.",
      "Niektórzy z filozofów epikurejskich i stoickich rozprawiali z nim, inni zaś mówili: „O co chodzi temu bajarzowi?”. Jeszcze inni: „Jest chyba głosicielem obcych bóstw”. Albowiem zwiastował Dobrą Nowinę o Jezusie i zmartwychwstaniu.",
      "Wzięli go i zaprowadzili na Areopag, mówiąc: – Czy możemy się dowiedzieć, co to za nowa nauka, którą ty głosisz?",
      "Kładziesz nam do uszu dziwne rzeczy. Chcemy więc wiedzieć, o co tu właściwie chodzi.",
      "Ateńczycy bowiem i mieszkający tam cudzoziemcy nie znają milszego sposobu spędzania czasu niż opowiadanie i słuchanie nowinek.",
      "Paweł, stanąwszy na środku Areopagu, rzekł: – Mężowie ateńscy! Ze wszystkiego, co widzę, wnioskuję, że jesteście bardzo pobożni.",
      "Przechodząc bowiem i przypatrując się waszym świętościom, znalazłem także ołtarz, na którym napisano: „Nieznanemu Bogu”. Tego to, którego nie znając, czcicie, ja wam zwiastuję.",
      "Bóg, który stworzył świat i wszystko, co na nim, Ten, który jest Panem nieba i ziemi, nie mieszka w świątyniach stworzonych rękami ludzkimi.",
      "Ani też nie wymaga służby rąk ludzkich, jakby czegoś potrzebował, On, który sam daje wszystkim życie i tchnienie, i wszystko.",
      "Sprawił także, że pochodzący od jednego człowieka cały ród człowieczy zamieszkał na całej powierzchni ziemi, wyznaczył też określone czasy i granice jego zamieszkiwania,",
      "aby szukano Boga, a nawet dotknięto Go i znaleziono, albowiem niedaleko jest od każdego z nas.",
      "W Nim bowiem żyjemy i poruszamy się, i jesteśmy, jak i niektórzy z waszych poetów powiedzieli: „Jego bowiem rodem jesteśmy”.",
      "Będąc więc rodem Bożym, nie powinniśmy sądzić, że to, co boskie, podobne jest do złota lub srebra, lub kamienia, wytworu sztuki i zamysłu człowieka.",
      "I nie zważając na czasy niewiedzy, Bóg nakazuje teraz ludziom, by wszyscy wszędzie opamiętali się,",
      "ponieważ wyznaczył dzień, w którym ma sądzić świat sprawiedliwie przez Męża, którego po to ustanowił, uwierzytelniając Go wobec wszystkich przez wskrzeszenie Go z martwych.",
      "A słysząc o wskrzeszeniu zmarłych, jedni szydzili, a drudzy rzekli: – Posłuchamy cię o tym innym razem.",
      "I tak Paweł wyszedł spośród nich.",
      "A niektórzy mężowie, przyłączywszy się do niego, uwierzyli. Wśród nich również Dionizy Areopagita i kobieta imieniem Damaris, i inni z nimi."
    ],
    [
      "A potem, opuściwszy Ateny, przybył do Koryntu.",
      "I znalazłszy pewnego Żyda, imieniem Akwila, rodem z Pontu, który niedawno przybył z Italii, i Pryscyllę, jego żonę –gdyż Klaudiusz zarządził, aby wszyscy Żydzi opuścili Rzym – przystał do nich.",
      "A ponieważ uprawiał to samo rzemiosło, przebywał u nich i pracował. Z zawodu byli bowiem wytwórcami namiotów.",
      "Rozprawiał zaś w synagodze w każdy szabat, przekonując Żydów i Greków.",
      "A gdy nadeszli z Macedonii Sylas i Tymoteusz, Paweł oddał się całkiem Słowu, świadcząc wobec Żydów, że Chrystusem jest Jezus.",
      "Gdy oni sprzeciwiali się i bluźnili, otrząsnąwszy szaty, rzekł do nich: – Krew wasza na głowę waszą. Jestem czysty! Teraz pójdę do pogan.",
      "I odszedłszy stamtąd, wszedł do domu pewnego człowieka imieniem Tycjusz Justus, czciciela Boga, którego dom sąsiadował z synagogą.",
      "Kryspus, przełożony synagogi, uwierzył Panu z całym domem swoim. I wielu koryntian, słuchając, uwierzyło i przyjęło chrzest.",
      "I Pan rzekł Pawłowi w nocnym widzeniu: – Nie lękaj się, lecz mów i nie zamilcz.",
      "Albowiem ja jestem z tobą i nikt nie targnie się na ciebie, by uczynić ci coś złego, gdyż mam liczny lud w tym mieście.",
      "Osiadł tam na rok i sześć miesięcy, nauczając wśród nich Słowa Bożego.",
      "A gdy Gallio był prokonsulem Achai, powstali Żydzi jednomyślnie przeciwko Pawłowi i zaprowadzili go do sądu,",
      "mówiąc: – Ten namawia ludzi, aby czcili Boga niezgodnie z Prawem.",
      "Gdy Paweł miał już otworzyć usta, rzekł Gallio do Żydów: – Gdyby chodziło o jakieś przestępstwo lub spisek niegodziwy, o Żydzi, tobym waszej skargi cierpliwie wysłuchał,",
      "lecz jeśli spór wasz dotyczy nauki, nazw i prawa, które wy macie, rozpatrzcie to sami. Ja nie chcę być w tym sędzią.",
      "I wyprosił ich z sądu.",
      "Wszyscy zaś, pochwyciwszy Sostenesa, przełożonego synagogi, bili go przed sądem. A Gallio wcale się tym nie przejmował.",
      "Paweł natomiast pozostał jeszcze dosyć długo z braćmi i po pożegnaniu się odpłynął do Syrii, a razem z nim Pryscylla i Akwila. W Kenchrach ostrzygł sobie głowę, taki bowiem złożył ślub.",
      "Gdy dotarli do Efezu, pozostawił ich tam, a sam, wszedłszy do synagogi, wykładał Żydom.",
      "Prosili, aby pozostał dłużej, on jednak nie zgodził się,",
      "lecz pożegnawszy się, rzekł: – Jeszcze do was powrócę, jeśli Bóg zechce. I odpłynął z Efezu.",
      "Przybył do Cezarei, poszedł w górę [do Jeruzalem] i pozdrowiwszy Kościół, zszedł do Antiochii.",
      "Pozostawszy tam pewien czas, wyruszył w drogę, przemierzając kolejno krainę galacką i Frygię, umacniając wszystkich uczniów.",
      "A pewien Żyd, imieniem Apollos, rodem z Aleksandrii, krasomówca, dobrze znający Pisma, przybył do Efezu.",
      "On to, będąc nauczony Drogi Pańskiej i gorejąc duchem, przemawiał i nauczał jak najwierniej o Jezusie, choć znał tylko chrzest Janowy.",
      "On też począł śmiało mówić w synagodze. Usłyszawszy go, Pryscylla i Akwila wzięli go do siebie i dokładniej wyłożyli mu Drogę [Bożą].",
      "A ponieważ chciał przejść do Achai, uprzedzając o tym, bracia napisali do uczniów, aby go przyjęli. On też, gdy przybył, pomagał wielce tym, którzy dzięki łasce uwierzyli.",
      "Albowiem mocno przeciwstawiał się Żydom, wykazując publicznie na podstawie Pism, że Chrystusem jest Jezus."
    ],
    [
      "I stało się, kiedy Apollos był w Koryncie, że Paweł przeszedł wyżynne strony, zszedł do Efezu i znalazł pewnych uczniów",
      "[i] rzekł do nich: – Czy przyjęliście Ducha Świętego, gdy uwierzyliście? Oni zaś do niego: – Nawet nie słyszeliśmy, że jest Duch Święty.",
      "Zapytał: – Jakim chrztem zostaliście ochrzczeni? Ci odrzekli: – Chrztem Janowym.",
      "Rzekł Paweł: – Jan chrzcił chrztem nawrócenia, mówiąc ludowi, żeby uwierzyli w Tego, który przychodzi po nim, to jest w Jezusa.",
      "Usłyszawszy to, dali się ochrzcić w imię Pana, Jezusa.",
      "A gdy Paweł nałożył na nich ręce, zstąpił na nich Duch Święty, mówili językami i prorokowali.",
      "A wszystkich mężów było około dwunastu.",
      "Wszedłszy do synagogi, przemawiał śmiało przez trzy miesiące, rozprawiając i przekonując o Królestwie Bożym.",
      "A gdy niektórzy upierali się i nie dawali się przekonać, złorzecząc Drodze [Pańskiej] wobec tłumu, odstąpiwszy od nich, oddzielił uczniów, nauczając codziennie w szkole Tyrannosa.",
      "Działo się to przez dwa lata, tak iż wszyscy mieszkańcy Azji usłyszeli Słowo Pańskie, Żydzi i Grecy.",
      "Niebywałych czynów Bóg dokonywał też przez ręce Pawła,",
      "tak że nakładano na chorych chusty i przepaski, które miał na sobie, i choroby od nich odstępowały, a duchy złe wychodziły.",
      "Niektórzy z wędrownych egzorcystów żydowskich usiłowali wzywać imienia Pana, Jezusa, nad opętanymi przez złe duchy, mówiąc: – Zaklinam was przez Jezusa, którego Paweł głosi.",
      "A było siedmiu synów pewnego Skewasa, arcykapłana żydowskiego, którzy to czynili.",
      "Odpowiadając, duch zły rzekł im: – Jezusa to ja znam i o Pawle wiem, a wy kim jesteście?",
      "Człowiek, w którym był zły duch, rzucił się na nich, pokonał wszystkich i taką siłę okazał, że nadzy i poranieni uciekli z tego domu.",
      "Stało się to znane wszystkim Żydom i Grekom zamieszkującym Efez i strach padł na nich wszystkich, a imię Pana, Jezusa, było wysławiane.",
      "I wielu tych, którzy uwierzyli, przychodziło, wyznając i ujawniając swoje praktyki.",
      "Znaczna liczba [tych], którzy praktykowali czarnoksięstwo, poznosiwszy księgi, palili je wobec wszystkich. A kiedy obliczyli ich wartość, ustalili ją na pięćdziesiąt tysięcy sztuk srebra.",
      "Tak z mocą Słowo Pańskie rosło i umacniało się.",
      "A gdy się to dokonało, Paweł postanowił w duchu, [aby] przejść przez Macedonię i Achaję i udać się do Jerozolimy. Rzekł bowiem: – Gdy już tam będę, trzeba mi i Rzym zobaczyć.",
      "Posłał więc do Macedonii dwóch swoich współpracowników, Tymoteusza i Erasta, a sam pozostał jakiś czas w Azji.",
      "W tym czasie doszło do niemałych zamieszek z powodu Drogi [Pańskiej].",
      "Pewien bowiem złotnik imieniem Demetriusz, który wyrabiał srebrne świątynki Artemidy, zapewniał rzemieślnikom niemały zarobek.",
      "Zebrawszy ich oraz ludzi podobnych zawodów, rzekł: – Mężowie, wiecie, że to rzemiosło zapewnia nam dobrobyt.",
      "Widzicie i słyszycie, że nie tylko w Efezie, ale prawie w całej Azji ten Paweł, przekonawszy niemało ludzi, zwiódł ich, mówiąc, iż nie są bogami ci, którzy rękoma zostali uczynieni.",
      "Grozi to tym, że nie tylko na nasze rzemiosło szkoda przyjdzie, ale i że świątynia wielkiej bogini Artemidy za nic będzie uważana i majestat jej będzie zdeptany, jej, którą czci cała Azja i świat.",
      "Słuchając tego i napełniwszy się gniewem, zaczęli krzyczeć: – Wielka jest Artemida efeska!",
      "Całe miasto napełniła wrzawa i gromadnie rzucili się do teatru, porwawszy ze sobą Gajusa i Arystarcha, Macedończyków, towarzyszy podróży Pawła.",
      "Gdy Paweł chciał pójść do ludu, nie pozwolili mu uczniowie.",
      "Także niektórzy z azjarchów, będący mu przyjaciółmi, posłali do niego, prosząc, by nie udawał się do teatru.",
      "Jedni bowiem wołali to, inni co innego, w zgromadzeniu panował zamęt i wielu nie wiedziało, z jakiego powodu się zeszli.",
      "Wyprowadzono z tłumu Aleksandra, którego wysunęli Żydzi. Aleksander, uczyniwszy znak ręką, chciał wygłosić przed ludem mowę obrończą.",
      "Gdy poznano, że jest Żydem, podniósł się jeden głos wszystkich, którzy krzyczeli prawie dwie godziny: – Wielka jest Artemida efeska!",
      "Pisarz miejski, uspokoiwszy tłum, powiedział: – Mężowie efescy, któż z ludzi nie wie, że miasto efezjan jest opiekunem świątyni wielkiej Artemidy oraz posągu zesłanego z nieba?",
      "Jeśli więc nie można temu zaprzeczyć, powinniście się uspokoić i nic nie czynić pochopnie.",
      "Przyprowadziliście bowiem tych mężów, którzy nie są świętokradcami ani nie bluźnią bogini naszej.",
      "Jeśli więc Demetriusz i rzemieślnicy, którzy z nim trzymają, mają do kogoś jakąś sprawę, to od tego są sądy i prokonsulowie; niech się więc oskarżają nawzajem.",
      "Jeśli zatem czegoś więcej żądacie, niech to zostanie załatwione na prawomocnym zgromadzeniu.",
      "Inaczej bowiem narażamy się na oskarżenie o bunt za to, co dziś się stało, nie mając żadnego powodu, którym moglibyśmy usprawiedliwić to zbiegowisko. Co rzekłszy, rozwiązał zgromadzenie."
    ],
    [
      "A gdy ustały rozruchy, Paweł wezwał uczniów, dodał im otuchy, pożegnał się i wyszedł, aby pójść do Macedonii.",
      "Obszedłszy zaś tamte okolice i pokrzepiwszy tamtych [uczniów] wielu słowami, przybył do Grecji",
      "i przebywał tam trzy miesiące. Ponieważ Żydzi zrobili na niego zasadzkę, gdy zamierzał popłynąć do Syrii, postanowił wracać przez Macedonię.",
      "Towarzyszyli mu Sopater, [syn] Pyrrusa z Berei, z tesaloniczan Arystarch i Sekundus, Gajus z Derbe i Tymoteusz, a z Azji – Tychik i Trofim.",
      "Ci poszli przed nami i czekali na nas w Troadzie.",
      "A my po dniach Przaśników odpłynęliśmy z Filippi i po pięciu dniach przybyliśmy do nich do Troady, gdzie przebywaliśmy siedem dni.",
      "Pierwszego dnia po szabacie, gdy zebraliśmy się na łamanie chleba, Paweł przemawiał do nich, zamierzając wyjechać nazajutrz. Przeciągnął mowę aż do północy.",
      "A w górnej sali, gdzie się zebraliśmy, było wiele lamp.",
      "I siedział w oknie pewien chłopiec imieniem Eutych, którego ogarniała senność; i gdy Paweł długo przemawiał, zmorzony snem spadł z trzeciego piętra na dół i podniesiono go martwego.",
      "Wtedy Paweł zszedł na dół, przypadł doń i objąwszy go, rzekł: – Nie róbcie zamieszania, dusza jego jest bowiem w nim.",
      "Wszedł na górę, łamał chleb i spożywał, a potem jeszcze mówił bardzo długo aż do świtu. Po czym wyszedł.",
      "A chłopca przyprowadzono żywego i ucieszono się niezmiernie.",
      "A my wcześniej wsiedliśmy na statek i popłynęliśmy do Assos, skąd mieliśmy zabrać Pawła. Tak bowiem zarządził, bo sam zamierzał iść pieszo.",
      "Gdy spotkał się z nami w Assos, zabrawszy go, udaliśmy się do Mityleny.",
      "Odpłynąwszy stamtąd, znaleźliśmy się następnego dnia na wysokości Chios. Dzień później przybyliśmy do Samos, a nazajutrz – do Miletu.",
      "Postanowił bowiem Paweł ominąć Efez, nie chcąc tracić czasu w Azji, gdyż spieszył się, aby jeśli to możliwe, zdążyć na dzień Pięćdziesiątnicy do Jerozolimy.",
      "Z Miletu zaś posłał do Efezu i wezwał do siebie prezbiterów Kościoła.",
      "A gdy stawili się u niego, rzekł im: – Wy wiecie, jak żyłem z wami przez cały czas od pierwszego dnia, kiedy stanąłem w Azji,",
      "służąc Panu z całą pokorą i we łzach, i pośród prób, na które wystawiały mnie zasadzki żydowskie.",
      "Jak niczego nie zaniedbałem, co pożyteczne, aby zwiastować wam i nauczać was publicznie i po domach,",
      "świadcząc wobec Żydów i Greków o nawróceniu ku Bogu i o wierze w Pana naszego, Jezusa.",
      "A oto teraz, prowadzony przez Ducha, udaję się do Jeruzalem, nie wiedząc, co może mi się tam przydarzyć,",
      "oprócz tego, o czym Duch Święty zaświadcza w każdym mieście, mówiąc mi, że więzy i udręki mnie tam czekają.",
      "Ale nie uważam, by moje własne życie warte było choćby jednego słowa, bylebym ukończył bieg mój i służbę, którą przyjąłem od Pana, Jezusa, i dał świadectwo Ewangelii łaski Bożej.",
      "I teraz oto wiem, że już nie ujrzycie oblicza mego, wy wszyscy, wśród których przebywałem, zwiastując Królestwo.",
      "Dlatego oświadczam wam dnia dzisiejszego, że czysty jestem od czyjejkolwiek krwi,",
      "nie zaniedbałem bowiem głoszenia wam całej woli Bożej.",
      "Baczcie na siebie samych i na całe stado, w którym ustanowił was Duch Święty stróżami, byście czuwali nad Kościołem Bożym, pozyskanym własną krwią.",
      "Wiem, że po moim odejściu wejdą między was wilki drapieżne, nie oszczędzające stada.",
      "I spośród was samych powstaną mężowie głoszący przewrotności, aby pociągnąć za sobą uczniów.",
      "Dlatego czuwajcie, pamiętając, że trzy lata nocą i dniem nie przestawałem ze łzami nauczać każdego z was.",
      "A teraz oddaję was Bogu i Słowu łaski Jego, który mocen jest was zbudować i darować dziedzictwo pośród wszystkich uświęconych.",
      "Niczyjego srebra ani złota, ani szaty nie pożądałem.",
      "Sami wiecie, że na potrzeby moje i tych, którzy są ze mną, pracowały te ręce.",
      "We wszystkim pokazałem, że tak się trudząc, należy wspomagać słabych, pamiętając o słowach Pana, Jezusa, który sam tak rzekł: „Szczęśliwiej jest raczej dawać niż brać”.",
      "To rzekłszy, zgiął swe kolana i modlił się razem z nimi wszystkimi.",
      "I rozległ się wielki płacz wszystkich i rzucając się Pawłowi na szyję, całowali go,",
      "bolejąc najbardziej nad słowem, które wyrzekł, że już nie będą więcej oglądać oblicza jego. I odprowadzili go na statek."
    ],
    [
      "Gdy odpłynęliśmy, pożegnawszy się z nimi, płynąc prosto, przybyliśmy na Kos, a następnie na Rodos i stamtąd do Patary.",
      "I znalazłszy statek, który miał płynąć do Fenicji, wsiedliśmy nań i odpłynęliśmy.",
      "A gdy ukazał nam się Cypr, zostawiliśmy go na lewej stronie i płynęliśmy do Syrii. Przybyliśmy do Tyru, tam bowiem miano wyładować ze statku towar.",
      "Odnalazłszy uczniów, zatrzymaliśmy się tam siedem dni; oni pod wpływem Ducha mówili Pawłowi, by nie udawał się do Jerozolimy.",
      "I gdy upłynęły te dni, wyruszyliśmy w drogę; odprowadzali nas wszyscy razem z żonami i dziećmi aż za miasto. I zgiąwszy kolana, pomodliliśmy się na brzegu,",
      "pożegnaliśmy się wzajemnie i weszliśmy na statek, a tamci wrócili do siebie.",
      "My, kończąc naszą żeglugę, dotarliśmy z Tyru do Ptolemaidy. Pozdrowiliśmy braci i zostaliśmy u nich jeden dzień.",
      "Wyruszyliśmy nazajutrz i dotarliśmy do Cezarei. Weszliśmy do domu Filipa ewangelisty, jednego z Siedmiu, i zostaliśmy u niego.",
      "A on miał cztery córki, dziewice, które prorokowały.",
      "Kiedy przebywaliśmy tam wiele dni, przyszedł z Judei pewien prorok imieniem Agabos.",
      "Przyszedłszy do nas, wziął pas Pawła i związawszy sobie nogi i ręce, rzekł: – To mówi Duch Święty: męża tego, do którego ten pas należy, tak zwiążą Żydzi w Jeruzalem i wydadzą w ręce pogan.",
      "Gdy to usłyszeliśmy, prosiliśmy zarówno my, jak i miejscowi, aby nie szedł do Jeruzalem.",
      "Wtedy odpowiedział Paweł: – Cóż czynicie, płacząc i rozdzierając moje serce? Ja bowiem [jestem] gotów dać się nie tylko związać, ale i umrzeć w Jeruzalem dla imienia Pana, Jezusa.",
      "Gdy nie usłuchał nas, uciszyliśmy się, mówiąc: – Niech się dzieje wola Pana.",
      "Po tych dniach, przygotowawszy się, poszliśmy [w górę] do Jerozolimy.",
      "I szli z nami niektórzy uczniowie z Cezarei, prowadząc [nas] do pewnego Mnazona, Cypryjczyka, jednego z pierwszych uczniów, u którego mieliśmy gościć.",
      "Gdy stanęliśmy w Jerozolimie, bracia przyjęli nas serdecznie.",
      "A nazajutrz poszedł z nami Paweł do Jakuba. Przybyli także wszyscy prezbiterzy.",
      "I pozdrowiwszy ich, opowiedział szczegółowo, co uczynił Bóg pośród pogan przez jego służbę.",
      "Gdy to usłyszeli, oddali chwałę Bogu i rzekli mu: – Widzisz, bracie, że pośród Żydów dziesiątki tysięcy uwierzyło i wszyscy są gorliwymi wykonawcami Prawa.",
      "O tobie jednak dowiedzieli się, że uczysz odstępstwa od Mojżesza wszystkich Żydów żyjących wśród pogan, głosząc, by nie obrzezywali swych dzieci i nie postępowali zgodnie ze zwyczajami.",
      "Cóż tedy? Tak czy inaczej, usłyszą, że przybyłeś.",
      "Uczyń więc to, co ci mówimy: mamy tu czterech mężów związanych ślubem.",
      "Weź ich z sobą, poddaj się oczyszczeniu razem z nimi, pokryj za nich koszty, aby mogli ostrzyc głowy. Wtedy poznają wszyscy, że nie ma nic z prawdy w tym, co o tobie rozpowiadają, lecz że ty także trwasz przy Prawie i przestrzegasz go.",
      "A co do pogan, którzy uwierzyli, napisaliśmy, nakazując, by wystrzegali się tego, co ofiarowane bożkom, i krwi, i tego, co uduszone, i rozpusty.",
      "Wówczas Paweł, wziąwszy tych mężów, następnego dnia poddał się razem z nimi oczyszczeniu, wszedł do świątyni, zgłaszając wypełnienie się dni oczyszczenia i czas przyniesienia ofiary za każdego z nich.",
      "Gdy zaś siedem dni dobiegało końca, Żydzi z Azji, ujrzawszy go w świątyni, podburzyli cały tłum i pochwycili go w swoje ręce,",
      "krzycząc: – Mężowie izraelscy, na pomoc! To jest człowiek, który przeciwko ludowi, przeciwko Prawu, przeciwko temu miejscu wszystkich wszędzie naucza! A teraz jeszcze i Greków wprowadził do świątyni i zbezcześcił to święte miejsce!",
      "Widzieli bowiem przedtem w mieście razem z nim Trofima, efezjanina, o którym sądzili, że Paweł wprowadził go do świątyni.",
      "Ruszyło się całe miasto, powstało zbiegowisko ludu i pochwyciwszy Pawła, wywlekli go na zewnątrz świątyni i natychmiast zostały zamknięte bramy.",
      "Gdy już byli gotowi go zabić, do dowódcy kohorty dotarła wiadomość, że wzburzone jest całe Jeruzalem.",
      "Ten natychmiast wziął żołnierzy i setników i pospieszył do nich. A oni, widząc dowódcę i żołnierzy, przestali bić Pawła.",
      "Dowódca zbliżył się i kazał go związać dwoma łańcuchami. Dopytywał się, kim jest i co zrobił.",
      "Jeden przez drugiego wykrzykiwał coś w tłumie. Gdy z powodu zamieszania nie mógł dowiedzieć się niczego pewnego, rozkazał zaprowadzić go do twierdzy.",
      "Gdy już stanęli przy schodach, żołnierze musieli go nieść z powodu naporu tłumu.",
      "I szło za nimi mnóstwo ludu, krzycząc: „Brać go!”.",
      "Kiedy mieli go wprowadzić do twierdzy, Paweł mówi do dowódcy: – Czy wolno mi coś ci powiedzieć? A ten odrzekł: – Umiesz po grecku?",
      "Czy to ty nie jesteś Egipcjaninem, który przed kilkoma dniami podburzył i wyprowadził na pustynię cztery tysiące skrytobójców?",
      "Paweł odrzekł: – Ja jestem Żydem, obywatelem niemało znanego miasta Tarsu w Cylicji. Proszę cię, pozwól mi przemówić do ludu.",
      "Gdy mu pozwolił, Paweł, stojąc na schodach, dał znać ręką ludowi. Gdy nastała wielka cisza, przemówił w języku hebrajskim tymi słowami:"
    ],
    [
      "– Mężowie bracia i ojcowie! Wysłuchajcie teraz mojej przed wami obrony!",
      "Usłyszawszy, że przemawia do nich po hebrajsku, uciszyli się jeszcze bardziej. Rzekł:",
      "– Ja jestem Żydem urodzonym w Tarsie w Cylicji, wychowanym w tym mieście u stóp Gamaliela, wykształconym z całą dokładnością w ojczystym Prawie, pełnym żarliwości Bożej, tak jak wy wszyscy dzisiaj jesteście.",
      "Prześladowałem tę Drogę, domagając się śmierci, wiązałem i wtrącałem do więzienia mężczyzn i kobiety.",
      "Świadkiem jest mi arcykapłan i cała rada starszych; po otrzymaniu listów od nich udałem się do braci w Damaszku, aby również tych, którzy tam byli, związanych doprowadzić do Jeruzalem dla wymierzenia kary.",
      "I stało się, gdym był w drodze i zbliżał się do Damaszku, około południa, że nagle wielka światłość z nieba rozbłysła wokół mnie.",
      "Padłem na ziemię i usłyszałem głos mówiący do mnie: „Szawle, Szawle, dlaczego mnie prześladujesz?”.",
      "A ja odpowiedziałem: „Kim jesteś, Panie?”. Rzekł do mnie: „Ja jestem Jezusem, Nazarejczykiem, którego ty prześladujesz”.",
      "A ci, co ze mną byli, światło wprawdzie ujrzeli, głosu jednak Tego, który do mnie mówił, nie usłyszeli.",
      "Rzekłem: „Cóż mam czynić, Panie?”. Pan rzekł do mnie: „Wstawszy, idź do Damaszku i tam ci zostanie powiedziane wszystko, co powinieneś czynić”.",
      "Ponieważ od blasku tego światła nic nie mogłem widzieć, prowadzony za rękę przez tych, którzy mi towarzyszyli, przyszedłem do Damaszku.",
      "A niejaki Ananiasz, mąż przestrzegający Prawa, któremu wszyscy mieszkający tam Żydzi dobre dawali świadectwo,",
      "przyszedł i przystąpiwszy do mnie, rzekł mi: „Szawle, bracie, przejrzyj!”. I ja w tej samej chwili ujrzałem go.",
      "On zaś rzekł: „Bóg ojców naszych upatrzył cię sobie, byś poznał wolę Jego i ujrzał Sprawiedliwego, i usłyszał głos z ust Jego.",
      "Będziesz Mu bowiem wobec wszystkich ludzi świadkiem tego, coś widział i słyszał.",
      "A teraz czemu zwlekasz? Wstań, by ochrzcić się, i obmyj się z grzechów swoich, wzywając Jego imienia”.",
      "Zdarzyło się zaś, gdy wróciłem do Jeruzalem i modliłem się w świątyni, że dostąpiłem widzenia",
      "i ujrzałem Go mówiącego do mnie: „Pospiesz się i wyjdź szybko z Jeruzalem, albowiem nie przyjmą twojego świadectwa o mnie”.",
      "A ja rzekłem: „Panie, oni wiedzą, że ja byłem tym, który wtrącał do więzień i bił w synagogach wierzących w Ciebie.",
      "I gdy przelewano krew Stefana, Twojego świadka, sam stałem przy tym i zgadzałem się, i strzegłem szat tych, którzy go zabijali”.",
      "A On rzekł do mnie: „Idź, bo Ja daleko, do narodów poślę cię”.",
      "Słuchali go aż do tego słowa. I podnieśli głos swój, mówiąc: – Zgładzić go z oblicza ziemi! Nie godzi się, aby on żył!",
      "Gdy oni krzyczeli i szarpali szaty, i proch ziemi ciskali w powietrze,",
      "rozkazał dowódca kohorty, aby go wprowadzono do twierdzy, i nakazał przesłuchać go, biczując, aby dowiedzieć się, z jakiego powodu tak na niego krzyczą.",
      "I gdy przywiązywali go rzemieniami do słupa, rzekł Paweł do stojącego tam setnika: – Czy wolno wam biczować obywatela rzymskiego i do tego nieosądzonego?",
      "Usłyszawszy to, setnik podszedł do dowódcy kohorty i oznajmił mu, mówiąc: – Co zamierzasz uczynić? Człowiek ten bowiem jest Rzymianinem.",
      "Dowódca kohorty, zbliżywszy się, rzekł do niego: – Powiedz mi, czy ty jesteś Rzymianinem. On zaś odrzekł: – Tak.",
      "Odpowiedział mu dowódca: – Ja nabyłem to obywatelstwo za ogromną sumę. Paweł odrzekł: – A ja się takim urodziłem.",
      "Natychmiast odstąpili więc od niego ci, którzy mieli go przesłuchiwać. A dowódca kohorty przestraszył się, gdy się dowiedział o nim, że jest Rzymianinem, i kazał go związać.",
      "Nazajutrz zaś, chcąc dowiedzieć się dokładnie, o co jest oskarżany przez Żydów, uwolnił go z więzów i polecił, aby zebrali się arcykapłani i cały Sanhedryn. A sprowadziwszy Pawła, postawił go przed nimi."
    ],
    [
      "A Paweł, przyjrzawszy się uważnie Sanhedrynowi, rzekł: – Mężowie bracia, z czystym sumieniem chodziłem przed Bogiem aż do tego dnia.",
      "Arcykapłan Ananiasz nakazał zaś stojącym przy nim bić go po twarzy.",
      "Wówczas Paweł rzekł do niego: – Bóg będzie cię bił, ściano pobielana! Zasiadasz, aby sądzić mnie według Prawa, a przestępując Prawo, nakazujesz mnie bić.",
      "Stojący obok rzekli: - Arcykapłana Bożego znieważasz?",
      "Paweł odrzekł: – Nie wiedziałem, bracia, że on jest arcykapłanem. Napisano bowiem: „Zwierzchnikowi ludu twego nie będziesz złorzeczył”.",
      "Paweł, wiedząc, że część z nich to saduceusze, a druga część – faryzeusze, zawołał przed Sanhedrynem: – Mężowie bracia, faryzeuszem jestem, synem faryzeuszy, a sądzony jestem za nadzieję i zmartwychwstanie umarłych.",
      "Gdy to powiedział, wybuchła kłótnia między faryzeuszami i saduceuszami i podzieliło się zgromadzenie.",
      "Saduceusze bowiem mówią, że nie ma ani zmartwychwstania, ani anioła ni ducha, faryzeusze zaś uznają jedno i drugie.",
      "Rozległ się wielki krzyk. Niektórzy znawcy Pism z grupy faryzeuszy zerwali się z miejsc i gwałtownie przekonywali, mówiąc: – Niczego złego nie znajdujemy w tym człowieku! A może to duch do niego przemówił albo anioł?",
      "I gdy zamęt się wzmagał, dowódca kohorty z obawy, że Pawła rozszarpią, rozkazał oddziałowi żołnierzy, by zeszli, wyrwali go spośród nich i zaprowadzili do twierdzy.",
      "Następnej nocy Pan stanął przy nim i rzekł: – Bądź mężny! Jak bowiem świadczyłeś o mnie w Jeruzalem, tak trzeba, byś świadczył też i w Rzymie.",
      "Z nastaniem dnia Żydzi uknuli spisek i uroczyście przysięgli sobie, mówiąc, że nie będą jedli ani pili, póki nie zabiją Pawła.",
      "A było ponad czterdziestu tych, którzy złożyli taką przysięgę.",
      "Poszli oni do arcykapłanów i starszych, mówiąc: – Złożyliśmy przysięgę, że niczego nie skosztujemy, póki nie zabijemy Pawła.",
      "Teraz więc wy nakłońcie dowódcę kohorty wraz z Sanhedrynem, żeby sprowadził go do was, bo zamierzacie dowiedzieć się dokładniej wszystkiego o nim, a zanim on się zbliży, będziemy gotowi go zgładzić.",
      "I kiedy siostrzeniec Pawła usłyszał o zasadzce, przybył i wszedł do twierdzy, aby powiedzieć o tym Pawłowi.",
      "Paweł, przywoławszy do siebie jednego z setników, rzekł: – Młodzieńca tego zaprowadź do dowódcy kohorty, ma mu bowiem coś do przekazania.",
      "Ten więc wziął go, przyprowadził do dowódcy kohorty i rzekł: – Więzień Paweł, przywoławszy mnie do siebie, poprosił, bym tego oto młodzieńca przyprowadził do ciebie, ma bowiem coś ci przekazać.",
      "Wziąwszy go za rękę, dowódca kohorty odszedł na miejsce osobne, dokładnie wypytując: – Cóż to jest, co masz mi przekazać?",
      "A ten odpowiedział: – Żydzi uradzili poprosić cię, żebyś jutro sprowadził Pawła do Sanhedrynu, ponieważ zamierzają dowiedzieć się dokładniej o nim.",
      "Ty zaś nie słuchaj ich, albowiem zasadzkę na niego przygotowało ponad czterdziestu mężów spośród nich. Oni złożyli przysięgę, że nie będą jedli ani pili, póki go nie zgładzą. Teraz są gotowi, oczekując na twój rozkaz.",
      "Wtedy dowódca kohorty odprawił młodzieńca, nakazując, aby nikomu nie opowiadał, że mu to przekazał.",
      "I przywoławszy dwóch setników, rzekł: – Przygotujcie na trzecią godzinę w nocy dwustu żołnierzy oraz siedemdziesięciu konnych i dwustu oszczepników, aby udali się do Cezarei.",
      "Przygotujcie także juczne zwierzęta, aby wsadziwszy na nie Pawła, doprowadzili go bezpiecznie do namiestnika Feliksa.",
      "Napisał też list tej treści:",
      "„Klaudiusz Lizjasz wielmożnemu namiestnikowi Feliksowi pozdrowienie.",
      "Tego oto męża, pojmanego przez Żydów, którego mieli oni zabić, nadbiegłszy z żołnierzami, uratowałem, dowiedziałem się bowiem, że jest Rzymianinem.",
      "Chcąc poznać winę, o którą go oskarżali, sprowadziłem go do ich Sanhedrynu.",
      "Ustaliłem, że oskarżają go o sporną wykładnię ich Prawa, ale oskarżenie nie zawierało niczego zasługującego na śmierć lub więzienie.",
      "A gdy mi doniesiono, że ma być zamach na tego męża, natychmiast posłałem go do ciebie, nakazawszy również oskarżycielom, aby wystąpili przeciw niemu przed tobą”.",
      "Żołnierze więc zgodnie z danym im rozkazem, wziąwszy Pawła, zaprowadzili go nocą do Antipatris.",
      "A nazajutrz, zostawiając konnych, aby dalej z nim jechali, wrócili do twierdzy.",
      "Tamci dotarli do Cezarei i podawszy list namiestnikowi, stawili przed nim Pawła.",
      "Po przeczytaniu zapytał, z jakiej jest prowincji, a dowiedziawszy się, że z Cylicji,",
      "rzekł: – Przesłucham cię, gdy przybędą także twoi oskarżyciele. I rozkazał strzec go w pretorium Heroda."
    ],
    [
      "Po pięciu dniach przybył arcykapłan Ananiasz z niektórymi starszymi i z retorem, niejakim Tertullosem, i przedstawili namiestnikowi oskarżenie przeciwko Pawłowi.",
      "A gdy go wezwano, Tertullos wystąpił z oskarżeniem, mówiąc: – Dzięki tobie osiągnęliśmy pełny pokój i dzięki twojej trosce nastąpiły korzystne dla tego ludu zmiany.",
      "Przyjmujemy je zawsze i wszędzie, wielmożny Feliksie, z pełną wdzięcznością.",
      "Lecz aby tu nie zatrzymywać cię na długo, proszę, byś nas w swej życzliwości przez chwilę posłuchał.",
      "Ustaliliśmy bowiem, że mąż ten jest zabójczą zarazą i sprawcą niepokojów wśród wszystkich Żydów na całej zamieszkanej ziemi, przywódcą herezji Nazarejczyków.",
      "Próbował też zbezcześcić świątynię – dlatego go pojmaliśmy.",
      "[Lecz nadbiegł dowódca kohorty Lizjasz i wyrwał go przemocą z naszych rąk, rozkazując, aby jego oskarżyciele stawili się przed tobą].",
      "Sądząc go, sam będziesz mógł się dowiedzieć od niego tego wszystkiego, o co my go oskarżamy.",
      "Potwierdzili to i Żydzi, zapewniając, że tak właśnie jest.",
      "A Paweł odpowiedział, gdy namiestnik skinął nań, aby mówił: – Wiedząc, że ty od wielu lat jesteś sędzią nad tym narodem, jestem dobrej myśli, broniąc siebie.",
      "Możesz bowiem dowiedzieć się, że nie więcej niż dwanaście dni temu wszedłem do Jeruzalem, aby pokłonić się [Bogu].",
      "I nikt nie zarzuci mi, że w świątyni występowałem przeciwko komukolwiek albo że podburzałem tłum w synagogach czy gdziekolwiek w mieście.",
      "I nie mogą dowieść ci tego, o co mnie teraz oskarżają.",
      "To jednak wyznaję ci, że rzeczywiście służę ojczystemu Bogu według tej Drogi, którą nazywają herezją, wierząc we wszystko, cokolwiek napisano w Prawie i u Proroków,",
      "nadzieję mając w Bogu, którą i oni żywią, że nastąpi zmartwychwstanie sprawiedliwych i niesprawiedliwych.",
      "Dlatego sam się pilnie staram, abym zawsze miał nieskażone sumienie przed Bogiem i przed ludźmi.",
      "Przybyłem po wielu latach, aby spełniać dzieła miłosierdzia dla mego ludu i składać ofiary.",
      "Wtedy właśnie znaleźli mnie oczyszczonego w świątyni, ale bez tłumu i bez niepokojów.",
      "I niektórzy Żydzi z Azji, którzy powinni być obecni przed tobą i oskarżać, jeśliby mieli coś przeciwko mnie,",
      "albo ci obecni tutaj niech powiedzą, jaką znaleźli nieprawość, gdy stanąłem przed Sanhedrynem.",
      "Chyba tylko z powodu tych słów, które wykrzyknąłem: „Za zmartwychwstanie umarłych jestem dziś przez was sądzony”.",
      "Feliks, znający dokładniej tę Drogę, odesłał ich, mówiąc: – Kiedy przybędzie dowódca kohorty Lizjasz, rozpatrzę waszą sprawę.",
      "Nakazał setnikowi strzec go, łagodząc rygory więzienne i nie zabraniając jego bliskim mu usługiwać.",
      "A po kilku dniach Feliks przybywszy razem z Druzyllą, swoją żoną, która była Żydówką, posłał po Pawła i wysłuchał jego [nauki] o wierze w Chrystusa Jezusa.",
      "Kiedy on wykładał o sprawiedliwości, wstrzemięźliwości i o przyszłym sądzie, Feliks przestraszony odpowiedział: – Na teraz wystarczy, odejdź, gdy znajdę czas, przywołam cię.",
      "Zarazem spodziewał się, że dostanie od Pawła jakieś pieniądze, dlatego też częściej go wzywał, by rozmawiać z nim.",
      "Po upływie dwóch lat Feliks otrzymał następcę, Porcjusza Festusa. I chcąc sprawić przyjemność Żydom, Feliks pozostawił Pawła w więzieniu."
    ],
    [
      "Po trzech dniach od objęcia prowincji Festus udał się z Cezarei do Jerozolimy.",
      "Arcykapłani i przedniejsi Żydzi wnieśli do niego skargę przeciwko Pawłowi i prosili go,",
      "żeby okazał w tej sprawie przychylność i sprowadził go do Jeruzalem, bo przygotowali zasadzkę, aby zgładzić go po drodze.",
      "Festus odpowiedział, że Paweł jest strzeżony w Cezarei i że on sam uda się tam wkrótce.",
      "– Niech więc ci spośród was – rzecze – którzy mają pełnomocnictwa, pójdą wraz ze mną; jeśli jest w tym mężu jakaś wina, niech go oskarżają.",
      "A spędziwszy wśród nich nie więcej niż osiem lub dziesięć dni, powrócił do Cezarei. Nazajutrz zasiadłszy na trybunie sędziowskiej, nakazał doprowadzić Pawła.",
      "Gdy on się stawił, obstąpili go Żydzi przybyli z Jerozolimy, wytaczając liczne i ciężkie zarzuty, których udowodnić nie mogli.",
      "I Paweł bronił się: – Niczym przeciw Prawu żydowskiemu ani przeciw świątyni, ani przeciw cesarzowi nie zawiniłem.",
      "A Festus, chcąc okazać przychylność Żydom, odpowiadając Pawłowi, rzekł: – Czy chcesz pójść do Jerozolimy i tam być sądzony przede mną w tej sprawie?",
      "Paweł odrzekł: – Przed sądem cesarza stoję, gdzie winienem być sądzony. Żydom nie uczyniłem niczego złego, jak ty to bardzo dobrze wiesz.",
      "A jeśli uczyniłem coś złego i godnego śmierci, nie wzbraniam się umrzeć. Jeśli jednak nie uczyniłem niczego, o co mnie oskarżają, nikt nie może mnie im wydać. Odwołuję się do cesarza.",
      "Wówczas Festus, porozumiawszy się z Radą, odpowiedział: – Do cesarza się odwołałeś, do cesarza pójdziesz.",
      "Po kilku dniach król Agryppa i Berenike przybyli do Cezarei, aby pozdrowić Festusa.",
      "Gdy spędzili tam wiele dni, Festus przedstawił królowi sprawę Pawła, mówiąc: – Feliks pozostawił pewnego więźnia.",
      "Gdy przebywałem w Jerozolimie, arcykapłani i przedniejsi Żydzi wnieśli skargę przeciwko niemu, domagając się osądzenia go.",
      "Odpowiedziałem im, że Rzymianie nie mają zwyczaju wydawania żadnego człowieka, zanim oskarżony nie będzie miał możliwości obrony przed zarzutami w obecności oskarżycieli.",
      "Gdy więc oni zeszli się tutaj, bez żadnej zwłoki, następnego dnia zasiadłem na trybunie sędziowskiej i rozkazałem, aby wprowadzono tego męża.",
      "Obstąpiwszy go, oskarżyciele nie zarzucili mu żadnego czynu, który ja uważałbym za zły.",
      "Lecz sprzeczali się z nim o jakieś sprawy dotyczące ich własnej religii i o jakiegoś zmarłego Jezusa, o którym Paweł twierdził, że żyje.",
      "Ja więc, nie rozeznając się w tych sprawach, zapytałem, czy chciałby udać się do Jerozolimy i tam być za to sądzony.",
      "Ale ponieważ Paweł zażądał, aby trzymano go pod strażą aż do rozsądzenia przez Augusta, rozkazałem, aby go strzeżono, póki go nie odeślę do cesarza.",
      "Na to Agryppa do Festusa: – Chciałbym i ja usłyszeć tego człowieka. – Jutro – mówi – usłyszysz go.",
      "Nazajutrz więc, gdy Agryppa i Berenike przybyli z wielkim przepychem i weszli do sali przyjęć wraz z dowódcami kohort i znakomitymi obywatelami miasta, Festus rozkazał sprowadzić Pawła.",
      "I rzecze Festus: – Królu Agryppo i wszyscy obecni tu z nami mężowie, widzicie tego, z powodu którego mnóstwo Żydów nachodziło mnie zarówno w Jerozolimie, jak i tutaj, wołając, że ten nie powinien już dłużej żyć.",
      "Ale ja uznałem, że on nie uczynił nic godnego śmierci, a ponieważ sam odwołał się do Augusta, postanowiłem go posłać.",
      "Nie mam jednak nic pewnego, co mógłbym o tej sprawie napisać do pana. Dlatego przyprowadziłem go przed was, a przede wszystkim przed ciebie, królu Agryppo, ażebym po rozpatrzeniu sprawy miał co napisać.",
      "Albowiem wydaje mi się rzeczą nierozsądną posyłać więźnia, nie wskazując, o co jest obwiniony."
    ],
    [
      "Agryppa zatem rzekł do Pawła: – Pozwala ci się mówić o sobie. Wtedy Paweł, wyciągnąwszy rękę, mówił w swojej obronie:",
      "– Uważam się za szczęśliwego, królu Agryppo, mając dziś bronić się w twojej obecności przed zarzutami postawionymi przez Żydów,",
      "zwłaszcza że ty znasz wszystkie zwyczaje i sprawy żydowskie. Dlatego proszę: cierpliwie mnie wysłuchaj.",
      "Życie moje od młodości, jakim ono było od początku pośród ludu mego, w Jerozolimie, znają wszyscy Żydzi.",
      "Znają mnie od dawna, jeśliby chcieli, mogą zaświadczyć, że ja, faryzeusz, żyłem zgodnie z najsurowszym kierunkiem naszej religii.",
      "A teraz z powodu nadziei pokładanej w obietnicy danej przez Boga ojcom naszym staję przed sądem.",
      "Na spełnienie tej obietnicy ma nadzieję dwanaście naszych pokoleń, które wytrwale służą Bogu nocą i dniem. Dla tej nadziei jestem oskarżany przez Żydów, o królu!",
      "Dlaczego za niegodne wiary uważacie, że Bóg zmarłych wskrzesza?",
      "Ja sam bowiem mniemałem, że należy wszystko uczynić przeciwko imieniu Jezusa Nazarejczyka.",
      "Co też czyniłem w Jerozolimie. I wielu świętych wtrąciłem do więzienia, otrzymawszy pełnomocnictwo od arcykapłanów. Gdy miano ich zabijać, głosowałem za tym.",
      "I po wszystkich synagogach, dręcząc ich na różne sposoby, przymuszałem do bluźnierstwa, zawzięcie ścigając ich, prześladowałem ich nawet w obcych miastach.",
      "Po to zdążałem do Damaszku z pełnomocnictwem i poleceniem arcykapłanów.",
      "W samo południe na drodze ujrzałem, o królu, światłość z nieba jaśniejszą od słońca, która zalała mnie i tych, którzy szli ze mną.",
      "A gdyśmy wszyscy upadli na ziemię, usłyszałem głos mówiący do mnie w języku hebrajskim: „Szawle, Szawle, czemu mnie prześladujesz?”. Trudno ci przeciw ościeniowi wierzgać.",
      "Ja rzekłem: „Kim jesteś, Panie?” Pan odrzekł: „Ja jestem Jezus, którego ty prześladujesz.",
      "Podnieś się jednak i stań na nogi! Albowiem ukazałem się tobie, abym cię ustanowił sługą i świadkiem tego, co widziałeś i co dam ci widzieć.",
      "Będę cię ratował przed ludem i przed poganami, do których cię posyłam,",
      "aby otworzyć oczy ich, by od ciemności zwrócili się ku światłości i od władzy szatana ku Bogu, aby przyjęli odpuszczenie grzechów i dziedzictwo pośród uświęconych wiarą we mnie”.",
      "Dlatego, królu Agryppo, nie byłem nieposłuszny temu niebieskiemu widzeniu.",
      "Ale zwiastowałem najpierw tym w Damaszku i w Jerozolimie, po całej krainie judzkiej oraz poganom, by się nawrócili i zwrócili ku Bogu, dokonując czynów godnych tego nawrócenia.",
      "Z tego powodu Żydzi, pochwyciwszy mnie w świątyni, próbowali rozszarpać.",
      "Doznając więc pomocy Bożej aż do tego dnia, staję, by świadczyć małemu i wielkiemu, nie mówiąc nic ponadto, co prorocy zapowiedzieli i Mojżesz:",
      "że Chrystus miał cierpieć i jako pierwszy z tych, którzy powstali z martwych, miał zwiastować światłość ludowi i narodom.",
      "Gdy to mówił w swojej obronie, Festus zawołał donośnie: – Tracisz rozum, Pawle! Wielka uczoność prowadzi cię do utraty rozumu.",
      "A Paweł rzecze: – Nie postradałem rozumu, wielmożny Festusie, ale wypowiadam ważkie słowa prawdy i zdrowego rozumu.",
      "Zna bowiem te sprawy król, do którego śmiało przemawiam. Nie sądzę bowiem, żeby cokolwiek z tych rzeczy było przed nim zakryte, bo nie dokonało się to w jakimś zakątku.",
      "Królu Agryppo, czy wierzysz prorokom? Wiem, że wierzysz.",
      "A na to Agryppa do Pawła: – Jeszcze trochę, a uczynisz mnie chrześcijaninem.",
      "A Paweł na to: – Prosiłbym Boga, aby – wcześniej czy później – nie tylko ty jedynie, ale i wszyscy słuchający mnie dzisiaj stali się takimi, jakim ja jestem, oprócz tych więzów.",
      "Wówczas powstał król i namiestnik, a także Berenike i zasiadający z nimi.",
      "Odchodząc, rozprawiali, mówiąc: – Człowiek ten nie uczynił niczego, co by zasługiwało na śmierć albo więzy.",
      "Agryppa rzekł do Festusa: – Człowiek ten mógłby być zwolniony, gdyby nie odwołał się do cesarza."
    ],
    [
      "A gdy postanowiono, żebyśmy odpłynęli do Italii, przekazano Pawła i niektórych innych więźniów setnikowi imieniem Juliusz z kohorty Augusta.",
      "Wsiedliśmy na statek adramyteński, który miał płynąć do portów Azji, i odpłynęliśmy. Był z nami Macedończyk Arystarch z Tesaloniki.",
      "Nazajutrz dopłynęliśmy do Sydonu. Juliusz, obchodząc się z Pawłem po ludzku, pozwolił mu pójść do przyjaciół, aby zadbali o niego.",
      "Wypłynąwszy stamtąd, żeglowaliśmy wzdłuż Cypru z powodu przeciwnych wiatrów.",
      "Przepłynąwszy otwarte morze na wysokości Cylicji i Pamfilii, dotarliśmy do Myry w Licji.",
      "Tam setnik znalazł statek aleksandryjski płynący do Italii i umieścił nas na nim.",
      "Wiele dni płynęliśmy powoli i z trudem dotarliśmy na wysokość Knidos, a ponieważ wiatr mieliśmy przeciwny, podpłynęliśmy pod Kretę na wysokości Salmone.",
      "Z trudem żeglując wzdłuż wyspy, przybyliśmy do pewnego miejsca zwanego Dobre Porty, w pobliżu którego leżało miasto Lasaia.",
      "Gdy upłynęło dużo czasu i żeglowanie stawało się już niebezpieczne – czas postu już minął – Paweł ostrzegał,",
      "mówiąc im: – Mężowie, widzę, że dalsze żeglowanie będzie pełne zagrożeń i wielką stratą nie tylko dla ładunku i statku, ale i dla naszego życia.",
      "Setnik zaś bardziej ufał sternikowi i właścicielowi statku niż słowom Pawła.",
      "A że port był niedogodny do przezimowania, większość postanowiła wypłynąć stamtąd, żeby jeśli to możliwe, dopłynąć do Feniksu, aby tam przezimować. Jest to port na Krecie wystawiony na wiatry południowo-zachodnie i północno-zachodnie.",
      "Kiedy więc powiał wiatr południowy, sądząc, że mogą osiągnąć to, co postanowili, podniósłszy kotwicę, płynęli możliwie najbliżej brzegów Krety.",
      "Zerwał się jednak wkrótce od jej strony wiatr huraganowy zwany Euraquilo.",
      "Gdy statek został porwany i nie mógł oprzeć się wichrowi, poddawszy się, daliśmy się nieść falom.",
      "A gdyśmy podpłynęli pod pewną wysepkę zwaną Kauda, ledwo mogliśmy utrzymać łódź ratunkową.",
      "Wciągnięto ją na pokład i zabezpieczono statek, opasując go linami. Z obawy, by nie wpaść na mieliznę Syrty, [żeglarze] rzucili pływającą kotwicę. I tak ich niosło.",
      "Nazajutrz, gdy byliśmy gwałtownie miotani przez nawałnicę, zaczęto wyrzucać ładunek.",
      "A trzeciego dnia własnymi rękami wyrzucili osprzęt statku.",
      "Lecz gdy się ani słońce, ani gwiazdy przez wiele dni nie ukazały, a siła wichury nie słabła, znikła ostatecznie wszelka nadzieja naszego ocalenia.",
      "A gdy już ludzie nawet jeść nie chcieli, wówczas Paweł, stanąwszy pośród nich, rzekł: – Trzeba było, o mężowie, posłuchać mnie i nie odpływać z Krety, i uniknąć tego zagrożenia i straty.",
      "Teraz jednak wzywam was: Bądźcie dobrej myśli. Nikt bowiem z was nie zginie oprócz statku.",
      "Tej bowiem nocy stanął przy mnie anioł Boga, do którego należę i któremu służę,",
      "mówiąc: „Nie lękaj się, Pawle! Trzeba ci stanąć przed cesarzem. A oto Bóg darował ci wszystkich podróżujących z tobą”.",
      "Dlatego, mężowie, bądźcie dobrej myśli, wierzę bowiem Bogu, że będzie tak, jak zostało mi powiedziane.",
      "Jest rzeczą pewną, że znajdziemy się na jakiejś wyspie.",
      "A gdy nastała czternasta noc, a nas rzucało po Adriatyku, około północy zdało się żeglarzom, że zbliża się do nich jakiś ląd.",
      "I spuściwszy sondę, stwierdzili sążni dwadzieścia. A oddaliwszy się trochę, spuścili znowu sondę i stwierdzili sążni piętnaście.",
      "Bojąc się wpaść na skaliste miejsca, zrzuciwszy z rufy cztery kotwice, wyczekiwano nastania dnia.",
      "A gdy żeglarze próbowali uciec ze statku i spuścili łódź ratunkową na morze, udając, że chcą zrzucić kotwicę z dziobu,",
      "rzekł Paweł do setnika i żołnierzy: – Jeśli ci nie pozostaną na statku, wy nie możecie się uratować.",
      "Wtedy żołnierze odcięli liny od łodzi ratunkowej i pozwolili jej spaść [do morza].",
      "Zanim nastał dzień, zachęcał Paweł wszystkich do jedzenia, mówiąc: – Dziś już czternasty dzień, jak trwacie w oczekiwaniu bez jedzenia, niczego nie biorąc do ust.",
      "Dlatego zachęcam was do jedzenia, to bowiem posłuży waszemu ocaleniu. Nikomu z was włos z głowy nie spadnie.",
      "Co rzekłszy, wziął chleb, dzięki złożył Bogu wobec wszystkich i łamiąc, zaczął jeść.",
      "Wszyscy nabrali otuchy i też zaczęli jeść.",
      "A było nas na statku dwieście siedemdziesiąt sześć osób.",
      "Gdy się nasycili pokarmem, odciążyli statek, wyrzucając zboże do morza.",
      "Kiedy nastał dzień, nie rozpoznali lądu, dostrzegli zaś jakąś zatokę o płaskim brzegu, do którego postanowili, jeśli się da, doprowadzić statek.",
      "I odcięli kotwice, pozostawiając je w morzu; równocześnie rozwiązali rzemienie wioseł sterowych i nastawiwszy przedni żagiel pod wiatr, ruszyli ku brzegowi.",
      "A wpadłszy na mierzeję między dwoma prądami morskimi, osadzili na niej statek. Dziób zarył się, pozostając nieruchomy, rufa zaś była rozbijana uderzeniami [fal].",
      "Żołnierze postanowili zabić więźniów, ażeby któryś z nich nie uciekł wpław.",
      "Ale setnik, chcąc ocalić Pawła, nie dopuścił do wykonania tego zamiaru. Rozkazał tym, którzy mogli pływać, aby pierwsi skoczyli i dotarli do lądu.",
      "Podobnie i pozostali: jedni na deskach, drudzy na czymkolwiek ze statku. I stało się, że wszyscy znaleźli ratunek na lądzie."
    ],
    [
      "Gdy zostaliśmy uratowani, dowiedzieliśmy się, że wyspa nazywa się Melita.",
      "Tubylcy okazali nam niespotykaną życzliwość. Przyjęli nas wszystkich, rozpalając ognisko ze względu na deszcz, który nadciągnął, i na zimno.",
      "Gdy Paweł zebrał sporo chrustu i kładł na ognisko, pod wpływem gorąca wypełzła żmija i wczepiła się w jego rękę.",
      "A gdy tubylcy ujrzeli gada zwisającego z jego ręki, mówili do siebie: „Na pewno człowiek ten jest mordercą, któremu po uratowaniu z morza bogini zemsty nie pozwala żyć”.",
      "A on, strząsnąwszy gada do ognia, nie doznał żadnej szkody.",
      "Oni jednak oczekiwali, że zacznie gorączkować albo raptem padnie martwy. Gdy długo na to czekali i zobaczyli, że nic niezwykłego z nim się nie dzieje, zmienili zdanie, mówiąc, że jest bogiem.",
      "Niedaleko tego miejsca miał posiadłość naczelnik wyspy imieniem Publiusz, który przyjąwszy nas, przez trzy dni gościł nas przyjaźnie.",
      "Stało się zaś, że ojciec Publiusza leżał trapiony gorączką i biegunką. Gdy Paweł przyszedł do niego i pomodliwszy się, położył na niego ręce, uzdrowił go.",
      "A gdy to się stało, także inni na wyspie, nękani chorobami, przychodzili i byli uzdrawiani.",
      "Ci nie tylko okazali nam wiele czci, ale także, gdy odpływaliśmy, zatroszczyli się o nasze potrzeby.",
      "Po trzech miesiącach odpłynęliśmy statkiem aleksandryjskim, który zimował na wyspie, a pływał pod znakiem Dioskurów.",
      "Dopłynąwszy do Syrakuz, zatrzymaliśmy się trzy dni.",
      "Odpłynąwszy stamtąd, przybyliśmy do Regium, a nazajutrz, gdy powiał wiatr południowy, dotarliśmy do Puteoli drugiego dnia.",
      "Tam znaleźliśmy braci, którzy poprosili nas, byśmy zatrzymali się u nich siedem dni. I wreszcie dotarliśmy do Rzymu.",
      "A bracia stamtąd, usłyszawszy o nas, wyszli nam na spotkanie aż do Forum Appiusza i Trzech Gospód. Widząc ich, Paweł, złożywszy dzięki Bogu, nabrał odwagi do działania.",
      "Gdy doszliśmy do Rzymu, zezwolono Pawłowi, aby mieszkał osobno, pod strażą żołnierza.",
      "I stało się, że po trzech dniach poprosił do siebie przedniejszych Żydów. Gdy się zebrali, przemówił do nich: – Ja, mężowie bracia, nie uczyniłem nic przeciwko ludowi lub obyczajom ojczystym, choć jako więzień zostałem wydany z Jerozolimy w ręce Rzymian.",
      "Oni, po zbadaniu mojej sprawy, postanowili mnie uwolnić, ponieważ nie ma żadnego powodu, by skazać mnie na śmierć.",
      "A gdy Żydzi sprzeciwili się temu, zostałem zmuszony odwołać się do cesarza, jednak nie po to, by oskarżać mój naród.",
      "Dlatego zaprosiłem was, by się z wami zobaczyć i porozmawiać, albowiem to dla nadziei Izraela dźwigam te oto łańcuchy.",
      "Oni mu odpowiedzieli: – Nie otrzymaliśmy o tobie żadnego listu z Judei ani żaden z przybywających braci nie powiadamiał nas o tobie, jak też niczego złego nie opowiadał.",
      "Byłoby więc pożyteczne od ciebie usłyszeć, co myślisz, wiadome jest nam bowiem o tej herezji, że wszędzie napotyka sprzeciw.",
      "Wyznaczywszy mu dzień, przyszli jeszcze liczniej do domu, w którym przebywał. Przedkładał im świadectwo o Królestwie Bożym, przekonując ich od rana do wieczora o Jezusie na podstawie Prawa Mojżesza i Proroków.",
      "Jedni dali się przekonać temu, co mówił, a inni nie uwierzyli.",
      "Kiedy nie mogąc między sobą dojść do zgody, rozchodzili się, Paweł dopowiedział im jedno: – Dobrze Duch Święty powiedział ojcom waszym przez proroka Izajasza,",
      "mówiąc: Idź do tego ludu i mów: Słuchać słuchem będziecie i nie zrozumiecie, patrząc, patrzeć będziecie i nie zobaczycie.",
      "Tłuszczem bowiem obrosło serce ludu tego i uszami z trudem słyszeli, i oczy swe przymknęli, aby oczami nie ujrzeli, i uszami nie usłyszeli, i sercem nie pojęli, i nie nawrócili się, i abym ich nie uleczył.",
      "Niech więc wam będzie wiadome, że poganom zostało posłane to zbawienie Boże i oni będą słuchać.",
      "[A gdy to powiedział, odeszli Żydzi, zawzięcie się sprzeczając].",
      "I pozostał całe dwa lata w wynajętym przez siebie mieszkaniu, i przyjmował wszystkich, którzy do niego przychodzili,",
      "zwiastując Królestwo Boże i nauczając o Panu, Jezusie Chrystusie, z całą odwagą, bez przeszkód."
    ]
  ],
  [
    [
      "Paweł, sługa Chrystusa Jezusa, wybrany apostoł, wyznaczony do zwiastowania Dobrej Nowiny Boga,",
      "obiecanej wcześniej przez Jego proroków w Pismach Świętych,",
      "o Synu Jego, który stał się z nasienia Dawida wedle ciała,",
      "Synu Bożym ustanowionym w mocy wedle Ducha uświęcenia przez powstanie z martwych, Jezusie Chrystusie, Panu naszym,",
      "przez którego przyjęliśmy łaskę i apostolstwo, [by doprowadzić] do posłuszeństwa wierze wszystkie narody dla imienia Jego,",
      "wśród których jesteście i wy, powołani [przez] Jezusa Chrystusa.",
      "Wszystkim, którzy są w Rzymie, umiłowanym Boga, powołanym świętym: łaska wam i pokój od Boga, Ojca naszego, i Pana, Jezusa Chrystusa.",
      "Najpierw więc dziękuję Bogu mojemu przez Jezusa Chrystusa za was wszystkich, że wiara wasza zwiastowana jest po całym świecie.",
      "Świadkiem moim bowiem jest Bóg – któremu służę w duchu moim przez zwiastowanie Dobrej Nowiny Syna Jego – że nieustannie o was pamiętam",
      "w modlitwach moich, błagając zawsze, aby mi się kiedyś udało z woli Bożej przybyć do was.",
      "Bo pragnę zobaczyć was, aby przekazać wam jakiś dar duchowy dla utwierdzenia was,",
      "to jest, aby doznać pośród was wspólnej pociechy przez wzajemną wiarę waszą i moją.",
      "A nie chcę, byście nie wiedzieli, bracia, że wielokrotnie zamierzałem przybyć do was, lecz aż dotąd przeszkadzano mi, bym zebrał pośród was jakiś plon, tak jak i wśród pozostałych narodów.",
      "Greków i barbarzyńców, mądrych i nierozumnych, jestem dłużnikiem.",
      "Jeśli chodzi o mnie, gotów jestem i wam w Rzymie zwiastować Dobrą Nowinę.",
      "Bo nie wstydzę się Ewangelii, albowiem jest ona mocą Bożą ku zbawieniu każdego wierzącego, Żyda najpierw, ale i Greka.",
      "Gdyż sprawiedliwość Boża objawia się w niej z wiary ku wierze, jak napisano: A sprawiedliwy z wiary żyć będzie.",
      "Albowiem gniew Boży objawia się z nieba przeciwko wszelkiej bezbożności i niesprawiedliwości ludzi, tych, którzy prawdę w nieprawości dławią.",
      "Dlatego że to, co można poznać o Bogu, jawne jest wśród nich, Bóg bowiem im objawił.",
      "Albowiem to, co niewidzialne u Niego, od stworzenia świata jest widzialne w dziełach oglądanych rozumem: wieczna Jego moc i boskość, aby nie mogli się wytłumaczyć.",
      "Dlatego że poznawszy Boga, nie oddali Mu chwały jako Bogu ani też nie złożyli dziękczynienia, ale zmarnieli w myślach swoich i zamroczyło się nierozumne ich serce.",
      "Mając się za mędrców, okazali się głupcami.",
      "I zamienili chwałę niezniszczalnego Boga na podobieństwo postaci zniszczalnego człowieka i ptaków, i czworonogów, i płazów.",
      "Dlatego wydał ich Bóg w pożądliwości ich serc na nieczystość, by sami własne ciała bezcześcili.",
      "Oni to zamienili prawdę Bożą na fałsz i oddawali cześć, i składali ofiary stworzeniu zamiast Stwórcy, który jest błogosławiony na wieki. Amen.",
      "Właśnie dlatego wydał ich Bóg na pastwę bezecnych pożądliwości, albowiem kobiety ich zamieniły pożycie zgodne z naturą na niezgodne.",
      "Podobnie i mężczyźni, porzuciwszy zgodne z naturą pożycie z kobietą, zapłonęli żądzą jedni ku drugim, mężczyźni z mężczyznami uprawiają bezwstyd i otrzymują na samych sobie należną zapłatę za swoje zbłądzenie.",
      "I ponieważ nie uznali za słuszne, żeby poznać Boga, wydał ich Bóg na pastwę błądzącego rozumu, by czynili to, co niegodne.",
      "Tych pełnych wszelkiej nieprawości, przewrotności, zachłanności, złości, pełnych zawiści, morderczych zamiarów, kłótliwości, podstępu, złośliwości; potwarców,",
      "oszczerców, nienawidzących Boga, pieniaczy, pyszałków, samochwalców, wynalazców zła, rodzicom opornych,",
      "nierozumnych, wiarołomnych, nieludzkich, bezlitosnych,",
      "którzy poznawszy wyroki Boże, że ci, co to czynią, godni są śmierci, nie tylko czynią to, ale i razem z tak postępującymi znajdują w tym upodobanie."
    ],
    [
      "Dlatego nie masz nic na swoją obronę ty, wszelki człowiecze, który sądzisz. Przez to bowiem, że osądzasz drugiego, sam siebie potępiasz, bo osądzając, czynisz to samo.",
      "A wiemy, że zgodny z prawdą jest wyrok Boży na tych, którzy tak postępują.",
      "Czy liczysz na to, o człowieku, który osądzasz tak postępujących, a to samo czynisz, że ty ujdziesz wyrokowi Bożemu?",
      "Lub też pogardzasz bogactwem Jego dobroci, cierpliwości i wielkoduszności, nie wiedząc, że dobroć Boża prowadzi cię do nawrócenia?",
      "A wskutek zatwardziałości twojej i serca niechętnego do nawrócenia gromadzisz sobie gniew na dzień gniewu i objawienia sprawiedliwego sądu Bożego,",
      "który odda każdemu wedle jego czynów:",
      "tym, którzy wytrwale czyniąc dobro, szukają chwały, czci i niezniszczalności – życie wieczne;",
      "a tym, którzy są samolubnie uparci i sprzeciwiają się prawdzie, a posłuszni są nieprawości – gniew i pomstę.",
      "Utrapienie i ucisk na każdą duszę człowieka czyniącego zło, Żyda najpierw, ale i Greka,",
      "a chwałę i cześć, i pokój każdemu czyniącemu dobro, Żydowi najpierw, ale i Grekowi.",
      "Albowiem nie ma względu na osobę u Boga.",
      "Ci bowiem, którzy zgrzeszyli bez Prawa, zginą bez Prawa, ci, którzy pod Prawem zgrzeszyli, przez Prawo zostaną osądzeni.",
      "Albowiem nie słuchacze Prawa sprawiedliwi są przed Bogiem, ale wypełniający Prawo zostaną usprawiedliwieni.",
      "Gdy bowiem poganie, którzy nie mając Prawa, idąc za naturą, Prawo wypełniają, Prawa nie mając, sami dla siebie są Prawem.",
      "Oni to ukazują, że treść Prawa napisana jest w ich sercach, o czym współświadczy ich sumienie i myśli nawzajem się oskarżające albo broniące",
      "w dniu, w którym Bóg będzie sądził ukryte sprawy ludzi zgodnie z Ewangelią moją, przez Chrystusa Jezusa.",
      "A jeśli ty mienisz się Żydem i polegasz na Prawie, i chlubisz się Bogiem,",
      "i znasz [Jego] wolę, i rozeznajesz to, co lepsze, pouczany przez Prawo,",
      "masz pewność, że to ty jesteś przewodnikiem ślepych, światłością dla tych w ciemności,",
      "wychowawcą nierozumnych, nauczycielem dzieci, który posiadł całość poznania i prawdy [zawartych] w Prawie",
      "– czemu więc ucząc drugiego, siebie samego nie uczysz? Głosząc, by nie kraść, kradniesz?",
      "Mówiąc „nie cudzołóż”, cudzołożysz? Gardząc bożkami, sam dopuszczasz się świętokradztwa?",
      "Ty, który chlubisz się Prawem, przez przestąpienie Prawa bezcześcisz Boga.",
      "Albowiem jak jest napisane, ze względu na was imię Boże jest bezczeszczone pośród pogan.",
      "Obrzezanie bowiem przynosi pożytek, jeśli przestrzegasz Prawa; jeślibyś zaś Prawo przestępował, to obrzezanie twoje stałoby się nieobrzezaniem.",
      "A jeśliby nieobrzezany przestrzegał przykazań Prawa, to czy jego nieobrzezanie nie zostanie policzone jako obrzezanie?",
      "I sądzić będzie fizycznie nieobrzezany wypełniający Prawo ciebie, który mimo litery i obrzezania przestępujesz Prawo.",
      "Albowiem nie jest się Żydem przez to, co zewnętrzne, ani obrzezanie nie jest tym, co widoczne na ciele.",
      "Ale przez to, co wewnętrzne, jest się Żydem i obrzezanie jest obrzezaniem serca w duchu, nie w literze; a jego pochwała nie od ludzi, lecz od Boga."
    ],
    [
      "Jakaż więc przewaga Żyda albo jakiż pożytek z obrzezania?",
      "Wielkie ze wszech miar. Przede wszystkim dlatego, że zostały im powierzone Słowa Boże.",
      "Cóż bowiem z tego, że niektórzy nie uwierzyli? Czy ich niewierność zniweczy wierność Boga?",
      "Przenigdy! Niech się okaże, że Bóg jest wierny, a każdy człowiek kłamcą, jak jest napisane: Abyś się okazał sprawiedliwy w słowach twoich i zwyciężył, gdy będziesz sądzony.",
      "Jeśli więc nasza niesprawiedliwość Bożą sprawiedliwość ukazuje, to cóż powiemy? Czy niesprawiedliwy jest Bóg, gdy grozi gniewem? Po ludzku mówię.",
      "Przenigdy! To jak Bóg będzie sądził świat?",
      "A jeśli prawda Boża przez moją kłamliwość powiększa chwałę Jego, dlaczego jeszcze ja jako grzesznik jestem sądzony?",
      "I czy jest tak, jak jesteśmy oczerniani i jak niektórzy głoszą, że my mówimy: „Uczyńmy to, co złe, aby mogło przyjść to, co dobre”? Sprawiedliwy jest wyrok na nich.",
      "Cóż więc? Mamy przewagę? Bynajmniej. Uprzednio bowiem wykazaliśmy, że Żydzi, jak i Grecy, wszyscy są pod grzechem.",
      "Jak jest napisane: Nie ma ani jednego sprawiedliwego.",
      "Nie ma, kto by rozumiał ani kto by szukał Boga.",
      "Wszyscy zeszli na manowce, razem stali się nieużyteczni. Nie ma, kto by czynił dobro. [Nie ma] ani jednego.",
      "Grobem otwartym gardło ich, językami swoimi podstępnie zwodzą. Jad żmij pod wargami ich,",
      "ich usta pełne przekleństwa i złości,",
      "szybkie nogi ich, aby krew przelać.",
      "Spustoszenie i nieszczęście na drogach ich",
      "i drogi pokoju nie poznali.",
      "Bojaźni Bożej nie ma przed ich oczami.",
      "A wiemy, że to, co Prawo powiada, mówi do tych, co są pod Prawem, by wszelkie usta zamilkły i aby cały świat został poddany pod sąd Boży,",
      "jako że z uczynków Prawa nie będzie usprawiedliwione przed Nim żadne [grzeszne] ciało; przez Prawo bowiem [tylko] poznanie grzechu.",
      "A teraz bez Prawa ukazała się sprawiedliwość Boża, poświadczona przez Prawo i Proroków,",
      "sprawiedliwość Boża przez wiarę w Jezusa Chrystusa dla wszystkich wierzących, nie ma bowiem różnicy,",
      "bo wszyscy zgrzeszyli i nie dostaje im chwały Bożej,",
      "[i są] darmo usprawiedliwieni Jego łaską przez odkupienie w Chrystusie Jezusie.",
      "Tego to Bóg jawnie ustanowił ofiarą przebłagalną we krwi Jego, przez wiarę, aby ukazać swoją sprawiedliwość przez odpuszczenie uprzednio popełnionych grzechów",
      "w czasie Bożej cierpliwości, dla ukazania Jego sprawiedliwości w teraźniejszym czasie, że On jest sprawiedliwy i że usprawiedliwia tego, kto wierzy w Jezusa.",
      "Gdzież więc ta chluba? Wykluczona! Przez jakie Prawo? Uczynków? Nie, ale przez Prawo wiary.",
      "Uważamy bowiem, że człowiek jest usprawiedliwiony z wiary, bez uczynków Prawa.",
      "Czy Bóg jest Bogiem tylko Żydów? Czy i nie pogan? Tak, i pogan.",
      "Ponieważ jeden jest Bóg, który usprawiedliwia obrzezanych z wiary, a nieobrzezanych przez wiarę.",
      "Czyż więc Prawo niweczymy przez wiarę? Przenigdy! Przeciwnie: Prawo utwierdzamy."
    ],
    [
      "Zapytajmy więc, co zyskał Abraham, praojciec nasz według ciała.",
      "Jeśli bowiem Abraham z uczynków został usprawiedliwiony, ma pochwałę, ale nie od Boga.",
      "Cóż bowiem mówi Pismo? Abraham uwierzył Bogu i policzone mu to zostało jako sprawiedliwość.",
      "A temu, kto pracuje, zapłata nie jest liczona według łaski, lecz według należności.",
      "Temu zaś, kto nie pracuje, a wierzy w Tego, kto usprawiedliwia bezbożnego, liczy się wiara jego jako sprawiedliwość.",
      "Jak też i Dawid ogłasza szczęśliwość człowieka, któremu Bóg udziela sprawiedliwości bez uczynków:",
      "Błogosławieni, których nieprawości zostały odpuszczone i których grzechy zostały zakryte.",
      "Błogosławiony mąż, któremu Pan nie policzy grzechu.",
      "Czyż więc to błogosławieństwo tylko dla obrzezania, czy też i dla nieobrzezania? Mówimy bowiem: Policzona została Abrahamowi wiara jako sprawiedliwość.",
      "Jak więc została policzona: gdy był obrzezany czy nieobrzezany? Nie w obrzezaniu, lecz w nieobrzezaniu.",
      "I przyjął znak obrzezania, pieczęć sprawiedliwości z wiary, tej przed obrzezaniem, aby mógł być ojcem wszystkich wierzących nieobrzezanych, ażeby [i] im to policzono jako sprawiedliwość,",
      "i ojcem obrzezanych, nie z obrzezania jedynie, ale i tych, którzy idą śladami wiary ojca naszego Abrahama, tej przed obrzezaniem.",
      "Albowiem nie przez Prawo została dana Abrahamowi i jego potomstwu obietnica, że będzie dziedziczył świat, lecz przez sprawiedliwość z wiary.",
      "Jeśli bowiem na mocy Prawa się dziedziczy, to daremna jest wiara i zniweczona obietnica.",
      "Prawo bowiem niesie z sobą gniew, a tam, gdzie nie ma Prawa, nie ma przestępstwa.",
      "I właśnie dlatego z wiary, aby wedle łaski tak utwierdzona była obietnica dla całego potomstwa, nie tylko dla tego z Prawa, ale i dla tego z wiary Abrahama, który jest ojcem nas wszystkich,",
      "jak jest napisane: Ustanowiłem cię ojcem wielu narodów, wobec Boga, któremu uwierzył, który ożywia umarłych i to, co nie istnieje, powołuje do istnienia.",
      "On wbrew nadziei uwierzył nadziei, że stanie się ojcem wielu narodów, wedle tego, co powiedziano: Takie będzie potomstwo twoje.",
      "I nie osłabł w wierze, choć rozumiał, że jego ciało [już] obumarło – był prawie stuletni – i uwiędło łono Sary.",
      "Nie poddał się niewierze w obietnicę Boga, lecz wzmocniony wiarą oddał chwałę Bogu,",
      "przekonany w pełni, że co obiecał, mocen jest i uczynić.",
      "Dlatego policzone mu to zostało jako sprawiedliwość.",
      "A napisano, że policzone mu zostało nie tylko ze względu na niego,",
      "ale i ze względu na nas, którym ma być policzone, nam wierzącym w Tego, który wskrzesił z martwych Jezusa, Pana naszego.",
      "On został wydany za nasze przestępstwa i wskrzeszony został dla naszego usprawiedliwienia."
    ],
    [
      "Tak więc usprawiedliwieni z wiary pokój mamy z Bogiem przez Pana naszego, Jezusa Chrystusa,",
      "przez którego otrzymaliśmy też dostęp [w wierze] do tej łaski, w której stoimy i chlubimy się nadzieją chwały Bożej.",
      "Co więcej, chlubimy się w uciskach, wiedząc, że ucisk wyrabia cierpliwość,",
      "cierpliwość zaś doświadczenie, a doświadczenie nadzieję;",
      "a nadzieja nie zawstydza, bo miłość Boża jest rozlana w serca nasze przez Ducha Świętego, który nam jest dany.",
      "Gdy bowiem jeszcze byliśmy bezsilni, Chrystus umarł za bezbożnych w oznaczonym czasie.",
      "Z trudem bowiem umrze ktoś za sprawiedliwego, za dobrego łatwiej może ktoś odważy się umrzeć.",
      "A Bóg ukazuje swoją miłość ku nam przez to, że kiedy byliśmy jeszcze grzesznikami, Chrystus za nas umarł.",
      "Teraz więc tym bardziej, usprawiedliwieni przez Jego krew, zostaniemy przez Niego wybawieni od gniewu.",
      "Jeśli bowiem będąc wrogami, zostaliśmy pojednani z Bogiem przez śmierć Syna Jego, tym bardziej, pojednani, wybawieni zostaniemy przez życie Jego.",
      "Co więcej, chlubimy się w Bogu przez Pana naszego, Jezusa Chrystusa, przez którego teraz przyjęliśmy pojednanie.",
      "Dlatego jak przez jednego człowieka grzech wszedł w świat, a przez grzech – śmierć, tak i śmierć przeszła na wszystkich ludzi, bo [w nim] wszyscy zgrzeszyli.",
      "Albowiem aż do Prawa grzech był w świecie, grzech jednak nie liczy się, gdy nie ma Prawa.",
      "Ale śmierć królowała od Adama do Mojżesza również nad tymi, którzy nie zgrzeszyli na wzór przestępstwa Adama. On jest pierwowzorem mającego przyjść.",
      "Ale z upadkiem nie jest tak jak z darem łaski: jeśli bowiem przez upadek jednego wielu umarło, to o wiele obficiej spłynęła na wielu łaska Boża i dar w łasce przez jednego człowieka, Jezusa Chrystusa.",
      "A z darem łaski nie jest tak jak z grzechem popełnionym przez jednego; wyrok bowiem za winę jednego ku potępieniu, a dar łaski ku usprawiedliwieniu z wielu upadków.",
      "Jeśli bowiem przez upadek jednego śmierć królowała przez jednego, to o wiele bardziej ci, którzy otrzymali obfitość łaski i daru sprawiedliwości, będą w życiu królowali przez jednego – Jezusa Chrystusa.",
      "Jak więc upadek jednego człowieka był ku potępieniu wszystkich ludzi, tak też dzieło sprawiedliwości dokonane przez jednego stało się dla wszystkich ludzi sprawiedliwością obdarzającą życiem.",
      "Tak bowiem jak przez nieposłuszeństwo jednego człowieka wielu stało się grzesznikami, tak też przez posłuszeństwo jednego wielu stanie się sprawiedliwymi.",
      "A Prawo przy tym wkroczyło, aby upadek się zwielokrotnił, tam zaś, gdzie grzech się zwielokrotnił, tam też i łaska obficiej się pomnożyła.",
      "Przeto jak grzech zakrólował w śmierci, tak też i łaska zakrólowała przez sprawiedliwość ku życiu wiecznemu przez Jezusa Chrystusa, Pana naszego."
    ],
    [
      "Zapytajmy więc: czy mamy trwać w grzechu, aby pomnożyła się łaska?",
      "Przenigdy! My, którzy umarliśmy dla grzechu, jak jeszcze mamy w nim żyć?",
      "Czy nie rozumiecie, że my, którzy zostaliśmy ochrzczeni w Chrystusa Jezusa, w śmierć Jego zostaliśmy ochrzczeni?",
      "Pogrzebani więc jesteśmy z Nim przez chrzest w śmierć, aby jak Chrystus został wskrzeszony z martwych przez chwałę Ojca, tak abyśmy my w nowości życia chodzili.",
      "Jeśli bowiem zostaliśmy z Nim złączeni przez podobieństwo do Jego śmierci, to będziemy również [złączeni] przez podobieństwo do Jego zmartwychwstania;",
      "wiedząc, że stary nasz człowiek został współukrzyżowany, żeby zniweczone zostało ciało grzechu, byśmy już nie służyli grzechowi.",
      "Ten bowiem, kto umarł, jest usprawiedliwiony z grzechu.",
      "Jeśli więc umarliśmy z Chrystusem, wierzymy, że i z Nim żyć będziemy,",
      "wiedząc, że Chrystus wskrzeszony z martwych już nie umiera, śmierć już nad Nim nie panuje.",
      "Kto bowiem umarł, umarł dla grzechu raz na zawsze, a kto żyje, żyje dla Boga.",
      "Tak i wy uważajcie siebie za umarłych dla grzechu, a żyjących dla Boga w Chrystusie Jezusie.",
      "Niech więc grzech nie króluje w śmiertelnym waszym ciele, byście nie ulegali jego pożądliwościom.",
      "Ani nie oddawajcie członków waszych grzechowi jako narzędzi nieprawości, ale stawcie się przed Bogiem jako powstali z martwych. A członki wasze [oddawajcie] Bogu jako narzędzia sprawiedliwości.",
      "Albowiem grzech nie będzie nad wami panował, bo nie jesteście pod Prawem, ale pod łaską.",
      "Cóż więc? Czy mamy grzeszyć, bo nie jesteśmy już pod Prawem, ale pod łaską? Przenigdy!",
      "Czy nie wiecie, że komu oddajecie siebie jako słudzy w posłuszeństwo, sługami jesteście tego, komu jesteście posłuszni: albo grzechu ku śmierci, albo posłuszeństwa ku sprawiedliwości?",
      "Dzięki niech będą Bogu, że gdy byliście niewolnikami grzechu, staliście się z serca posłuszni wzorcowi tej nauki, której zostaliście oddani,",
      "i wyzwoleni od grzechu, staliście się sługami sprawiedliwości.",
      "Po ludzku mówię ze względu na słabość waszego [grzesznego] ciała. Podobnie jak oddawaliście członki wasze w służbę nieczystości i nieprawości ku nieprawości, tak teraz oddajecie członki wasze w służbę sprawiedliwości ku uświęceniu.",
      "Gdy bowiem byliście sługami grzechu, wolni byliście od sprawiedliwości.",
      "Jaki więc owoc mieliście wówczas z tych [czynów], których się teraz wstydzicie? Kresem ich bowiem jest śmierć.",
      "Lecz teraz, wyzwoleni z grzechu i służąc Bogu, macie owoc wasz ku uświęceniu, a u kresu życie wieczne.",
      "Albowiem śmierć zapłatą za grzech, ale darem łaski Bożej życie wieczne w Chrystusie Jezusie, Panu naszym."
    ],
    [
      "Czy nie rozumiecie, bracia – mówię bowiem do tych, którzy znają Prawo – że Prawo panuje nad człowiekiem, dopóki on żyje?",
      "Albowiem zamężna kobieta związana jest Prawem z mężem, póki on żyje, a gdyby mąż umarł, uwolniona jest od prawa męża.",
      "Tak więc kiedy mąż żyje, nazwana będzie cudzołożnicą, gdy przestaje z innym mężczyzną; a jeśliby jej mąż umarł, wolna jest od tego prawa i tak nie jest cudzołożnicą, przestając z innym mężczyzną.",
      "Zatem, bracia moi, i wy umarliście dla Prawa przez ciało Chrystusowe, abyście przestawali z innym, Tym, który powstał z martwych – abyśmy owoc przynosili Bogu.",
      "Kiedy bowiem byliśmy w [grzesznym] ciele, grzeszne namiętności – te przez Prawo [określone] – działały w członkach naszych, abyśmy owoc przynosili śmierci.",
      "A teraz uwolnieni zostaliśmy od Prawa, umarłszy temu, co nas więziło, tak abyśmy służyli w nowości ducha, a nie według przestarzałej litery.",
      "Cóż więc powiemy? Czy Prawo to grzech? Przenigdy! Ale grzechu bym nie rozpoznał jak tylko przez Prawo, pożądliwości bym nie znał, gdyby Prawo nie powiedziało: Nie będziesz pożądał.",
      "Bo grzech, otrzymawszy bodziec przez przykazanie, wzbudził we mnie wszelką pożądliwość, albowiem bez Prawa grzech jest martwy.",
      "Ja niegdyś bez Prawa żyłem, a gdy przyszło przykazanie, grzech ożył.",
      "A ja umarłem i okazało się, że to przykazanie, które miało być ku życiu, było ku śmierci.",
      "Grzech bowiem, otrzymawszy bodziec przez przykazanie, zwiódł mnie i uśmiercił przez nie.",
      "Tak więc Prawo święte i przykazanie święte, i sprawiedliwe, i dobre.",
      "Czy więc to, co dobre, stało się dla mnie śmiercią? Przenigdy! Lecz grzech, aby okazał się jako grzech, przez to, co dobre, sprowadza na mnie śmierć, żeby przez przykazanie grzech stał się ponad miarę grzeszny.",
      "Wiemy bowiem, że Prawo jest duchowe, a ja cielesny jestem, zaprzedany grzechowi.",
      "Bo nie pojmuję, co czynię; czynię bowiem nie to, czego chcę, ale czego nienawidzę, to czynię.",
      "A jeśli czego nie chcę, czynię, to zgadzam się, że Prawo jest dobre.",
      "Teraz zaś już nie ja to czynię, ale mieszkający we mnie grzech.",
      "Gdyż wiem, że nie mieszka we mnie, to znaczy w moim [grzesznym] ciele, dobro; chcieć bowiem mogę, lecz czynić dobro – nie.",
      "Bo nie czynię dobra, którego chcę, ale czynię zło, którego nie chcę.",
      "A jeśli czynię to, czego nie chcę, to już nie [ja] to czynię, lecz grzech mieszkający we mnie.",
      "I odkrywam prawo, że gdy chcę czynić dobro, przy mnie jest zło.",
      "Albowiem wedle wewnętrznego człowieka znajduję przyjemność w Prawie Bożym;",
      "lecz w członkach mych widzę inne prawo, walczące przeciwko Prawu rozumu mojego i oddające mnie w niewolę prawa grzechu, które jest w członkach moich.",
      "Nieszczęsny ja człowiek! Kto mnie wyrwie z ciała, śmierci tej?",
      "Dzięki niech będą Bogu przez Jezusa Chrystusa, Pana naszego! Tak zatem ja sam rozumem służę Prawu Boga, a ciałem prawu grzechu?"
    ],
    [
      "Teraz więc nie ma żadnego potępienia dla tych, którzy są w Chrystusie Jezusie,",
      "bo prawo Ducha życia w Chrystusie Jezusie uwolniło cię od prawa grzechu i śmierci.",
      "Albowiem gdy Prawo nic nie mogło, bezsilne z powodu [grzesznego] ciała, Bóg posłał Syna swego w ciele podobnym do ciała grzechu i z powodu grzechu [dokonanego w ciele] potępił grzech w ciele,",
      "aby nakaz Prawa został wypełniony w nas, którzy postępujemy nie wedle ciała, lecz wedle Ducha.",
      "Ci bowiem, którzy wedle ciała żyją, o tym, co cielesne, myślą, a ci, którzy wedle Ducha – o tym, co duchowe.",
      "Gdyż mądrość ciała to śmierć, a mądrość Ducha to życie i pokój.",
      "Ponieważ mądrość ciała to wrogość wobec Boga, gdyż Prawu Bożemu nie podporządkowuje się ani nawet nie może;",
      "to ci, którzy są w [grzesznym] ciele, Bogu podobać się nie mogą.",
      "Wy jednak nie jesteście w [grzesznym] ciele, ale w duchu, o ile Duch Boży mieszka w was. A jeśli ktoś Ducha Chrystusowego nie ma, ten nie należy do Niego.",
      "A jeśli Chrystus w was, to wprawdzie ciało martwe przez grzech, ale duch [pełnią] życia przez sprawiedliwość.",
      "Jeśli Duch Tego, który wskrzesił Jezusa z martwych, mieszka w was, to Ten ożywi i wasze śmiertelne ciała przez mieszkającego w was swego Ducha, który wskrzesił Chrystusa z martwych.",
      "Tak więc, bracia, nie jesteśmy dłużnikami ciała, aby żyć wedle ciała.",
      "Bo jeśli wedle ciała żyjecie, macie umrzeć, a jeśli duchem postępki ciała uśmiercacie, to żyć będziecie.",
      "Ci bowiem, którzy Duchowi Bożemu dają się prowadzić, ci są synami Bożymi.",
      "Albowiem nie otrzymaliście ducha niewoli, aby znowu się bać, lecz otrzymaliście Ducha usynowienia, w którym wołamy: „Abba, Ojcze”.",
      "Ten to Duch współświadczy z naszym duchem, że jesteśmy dziećmi Bożymi.",
      "A jeśli dziećmi, to i dziedzicami; dziedzicami Bożymi, a współdziedzicami Chrystusa, jeśli z Nim współcierpimy, aby wespół z Nim dostąpić chwały.",
      "Uważam bowiem, że nie można porównać cierpień obecnego czasu z chwałą, która ma się na nas objawić.",
      "Albowiem stworzenie z przeogromną tęsknotą oczekuje objawienia synów Bożych.",
      "Bo stworzenie poddane zostało znikomości nie dobrowolnie, ale przez tego, któremu poddane zostało, w nadziei,",
      "że i to stworzenie wyswobodzone zostanie z niewoli zepsucia do wolności chwały dzieci Bożych.",
      "Wiemy bowiem, że całe stworzenie ciężko wespół wzdycha i cierpi wspólnie bóle rodzenia aż do teraz.",
      "A nie ono tylko, lecz i my sami, mając zadatek Ducha, ciężko w sobie wzdychamy, oczekując usynowienia, odkupienia naszego ciała.",
      "W nadziei bowiem zostaliśmy zbawieni; a nadzieja, którą widzimy, nie jest nadzieją, bo jeśli ktoś widzi, to po co nadzieja?",
      "Jeśli zaś mamy nadzieję na to, czego nie widzimy, to tego z wytrwałością cierpliwie oczekujemy.",
      "Tak samo i Duch dopomaga w słabości naszej, tego bowiem, o co mamy się modlić, jak należy, nie wiemy; ale sam Duch wstawia się za nami westchnieniami niewysłowionymi.",
      "A Ten, kto bada serca, wie, czym jest zamysł Ducha: że wedle [woli] Bożej wstawia się za świętymi.",
      "A wiemy, że z tymi, którzy Boga miłują, wszystko współdziała ku dobremu – z tymi, którzy wedle uprzedniego postanowienia są powołani.",
      "Tych, których uprzednio poznał i przeznaczył, aby się upodobnili do obrazu Syna Jego, tak aby On stał się pierworodnym pośród licznych braci.",
      "A których przeznaczył, tych i powołał, a których powołał, tych i usprawiedliwił, a których usprawiedliwił, tych i otoczył chwałą.",
      "Cóż więc na to powiemy? Jeśli Bóg za nami, to któż przeciw nam?",
      "On, który własnego Syna nie oszczędził, lecz wydał Go za nas wszystkich, to jak może razem z Nim nie obdarować nas wszystkim?",
      "Kto wniesie oskarżenie przeciw wybrańcom Bożym? Przecież Bóg usprawiedliwia.",
      "Któż potępi? Czy Chrystus Jezus, Ten, który umarł, co więcej – został wskrzeszony, który jest też po prawicy Bożej i który wstawia się za nami?",
      "Któż nas oddzieli od miłości Chrystusowej? Utrapienie lub ucisk, lub prześladowanie, lub głód, lub nagość, lub niebezpieczeństwo, lub miecz?",
      "Jak jest napisane: Ze względu na ciebie jesteśmy wydawani na śmierć przez cały dzień, zostaliśmy uznani za owce do zabicia.",
      "A jednak w tym wszystkim odnosimy wielkie zwycięstwo przez Tego, który nas umiłował.",
      "Jestem bowiem pewny, że ani śmierć, ani życie, ani aniołowie, ani zwierzchności, ani to, co teraźniejsze, ani to, co przyszłe, ani potęgi,",
      "ani wysokość, ani głębokość, ani żadne inne stworzenie nie będzie mogło nas oddzielić od miłości Bożej, tej w Chrystusie Jezusie, Panu naszym."
    ],
    [
      "Prawdę mówię w Chrystusie, nie kłamię, współświadczy mi sumienie moje w Duchu Świętym,",
      "że smutek mój jest wielki i nieustanna jest boleść serca mego.",
      "Albowiem gotów byłbym się modlić, bym ja sam był odłączony od Chrystusa za braci moich, rodaków według ciała,",
      "którymi są Izraelici. Do nich należy i usynowienie, i chwała, i przymierza, i prawodawstwo, i służba Boża, i obietnice.",
      "Ich są ojcowie i z nich jest wedle ciała Chrystus, Ten, który jest ponad wszystkim, Bóg błogosławiony na wieki. Amen.",
      "Nie jest jednak tak, że Słowo Boże utraciło moc. Nie wszyscy bowiem z Izraela są Izraelem.",
      "Ani nie całe potomstwo Abrahama to jego dzieci, lecz w Izaaku będzie powołane tobie potomstwo.",
      "To znaczy, że nie dzieci wedle ciała są tymi dziećmi Bożymi, lecz dzieci wedle obietnicy są uznane za potomstwo.",
      "A takie jest słowo obietnicy: O tej porze przyjdę i Sara będzie miała syna.",
      "Jednak nie tylko ona, ale i Rebeka, raz brzemienna, gdy poczęła z Izaaka, ojca naszego.",
      "Zanim bowiem zostali zrodzeni albo cokolwiek dobrego lub złego uczynili – aby pozostało w mocy uprzednie postanowienie Boże co do wybrania",
      "– nie na podstawie uczynków, ale dzięki Temu, który powołuje, zostało jej powiedziane: Starszy będzie służył młodszemu;",
      "jak jest napisane: Jakuba umiłowałem, a Ezawa znienawidziłem.",
      "Cóż więc powiemy? Czy Bóg jest niesprawiedliwy? Przenigdy.",
      "Mówi bowiem Mojżeszowi: Zmiłuję się nad tym, nad kim chcę się zmiłować, i okażę obfitość łaski temu, komu chcę ją okazać.",
      "Tak więc nie zależy to od tego, który chce, ani od tego, który się ubiega, ale od Boga, który okazuje miłosierdzie.",
      "Mówi bowiem Pismo do faraona: Właśnie na to cię wyniosłem, abym na tobie okazał moc moją i aby imię moje zostało rozgłoszone po całej ziemi.",
      "Tak więc zmiłuje się, nad kim chce, i kogo chce, czyni zatwardziałym.",
      "Pewno mi powiesz: dlaczego jeszcze obwinia? Któż bowiem może sprzeciwić się Jego woli?",
      "Człowieku, kim jesteś, że spierasz się z Bogiem? Czy powie twór do twórcy: „Dlaczego mnie takim uczyniłeś?”.",
      "Czyż nie ma garncarz władzy nad gliną, aby z tej samej masy utworzyć jedno naczynie szlachetne, a inne – pospolite?",
      "Ale jeśli Bóg, chcąc okazać gniew i dać poznać potęgę swoją, znosił w ogromnej wielkoduszności naczynia gniewu, przygotowane na zgubę, to dlatego, żeby",
      "dać poznać bogactwo swej chwały na naczyniach zmiłowania, które uprzednio przygotował na chwałę,",
      "na nas, których powołał nie tylko z Żydów, ale i z pogan.",
      "Jak i mówi u Ozeasza: Nie mój lud nazwę ludem moim i tę nieumiłowaną – umiłowaną.",
      "I stanie się, że w miejscu, gdzie zostało im powiedziane: ludem moim nie jesteście, tam zostaną nazwani synami Boga żywego.",
      "Izajasz woła nad Izraelem: Choćby liczba synów Izraela była jak piasek morski, [tylko] ostatek zostanie zbawiony,",
      "Albowiem Pan sprawi, że Słowo osiągnie pełnię i zostanie szybko wykonane na ziemi.",
      "I jak przepowiedział Izajasz: Gdyby Pan Zastępów nie zostawił nam potomstwa, stalibyśmy się jak Sodoma i do Gomory podobni.",
      "Cóż więc powiemy? Że poganie, którzy nie dążyli do sprawiedliwości, otrzymali sprawiedliwość, sprawiedliwość z wiary,",
      "a Izrael, dążąc do Prawa sprawiedliwości, do Prawa nie dotarł.",
      "Dlaczego? Gdyż nie z wiary, ale jakby z uczynków. Potknęli się o kamień potknięcia,",
      "jak napisano: Oto kładę na Syjonie kamień potknięcia i skałę zgorszenia, a wierzący w niego nie zawstydzą się."
    ],
    [
      "Bracia, to jest żarliwe pragnienie mego serca i błaganie Boga za nimi, aby dostąpili zbawienia.",
      "Poświadczam im bowiem, że mają gorliwość dla Boga, ale nierozumną.",
      "Bo nie znając sprawiedliwości Bożej i pragnąc własną ustanowić, nie poddali się Bożej sprawiedliwości.",
      "A kresem Prawa – Chrystus dla [dostąpienia] sprawiedliwości przez każdego wierzącego.",
      "Mojżesz bowiem pisze o sprawiedliwości z Prawa: Człowiek pełniący przykazania [Prawa] żyć będzie przez nie.",
      "A że sprawiedliwość z wiary, to tak mówi: Nie mów w sercu swoim: kto wstąpi na niebiosa. Co znaczy: Chrystusa ku temu, co na dole, sprowadzić.",
      "Albo: Kto zstąpi do Otchłani? Co znaczy: Chrystusa spośród umarłych ku temu, co na górze, wyprowadzić.",
      "Ale cóż powiada? Blisko ciebie jest Słowo, w ustach twych i sercu twoim.  To jest Słowo wiary, które zwiastujemy.",
      "Bo jeśli ustami twymi wyznasz, że Jezus jest Panem, i w sercu swoim uwierzysz, że Bóg wskrzesił Go z martwych, zostaniesz zbawiony.",
      "Sercem bowiem wierzy się dla sprawiedliwości, a ustami wyznaje się dla zbawienia.",
      "Bo Pismo mówi: Żaden wierzący w niego nie będzie zawstydzony.",
      "Nie ma już bowiem różnicy między Żydem a Grekiem, bo ten sam Pan wszystkich wzbogaca wszystkich, którzy Go wzywają,",
      "i każdy, kto wzywa imienia Pańskiego, będzie zbawiony.",
      "Ale jak mogą wzywać Tego, w którego nie uwierzyli? Jak mogą uwierzyć w Tego, o którym nie usłyszeli? Jak mogą usłyszeć bez zwiastującego?",
      "A jak by zwiastowali, gdyby nie zostali posłani? Jak napisano: Jak piękne nogi zwiastujących to, co dobre!",
      "Ale nie wszyscy usłuchali Dobrej Nowiny. Izajasz bowiem mówi: Panie, kto uwierzył usłyszanej od nas wieści?",
      "Wiara zatem ze słuchania, a słuchanie dzięki Słowu Chrystusa.",
      "Lecz mówię: czyż nie usłyszeli? Ależ tak: Po całej ziemi rozszedł się dźwięk ich głosu i aż po krańce świata słowa ich.",
      "Lecz mówię: czyż Izrael nie pojął? Pierwszy mówi Mojżesz: Ja pobudzę was do zazdrości przez tych, którzy nie są narodem, przez naród nierozumny wzbudzę wasz gniew.",
      "A Izajasz nabrał odwagi i mówi: Pozwoliłem się znaleźć tym, którzy mnie nie szukali, dałem się widzieć tym, którzy o mnie nie pytali.",
      "A do Izraela mówi: Przez cały dzień wyciągałem ręce moje do ludu, który jest niepokorny i sprzeciwia mi się."
    ],
    [
      "Mówię więc: Odrzucił Bóg lud swój? Przenigdy! I ja bowiem jestem Izraelitą, z potomstwa Abrahama, z pokolenia Beniamina.",
      "Nie odrzucił Bóg ludu swego, który uprzednio rozpoznał. Czy nie wiecie, co mówi Pismo o Eliaszu? Jak skarży się Bogu na Izraela:",
      "Panie, proroków twoich pozabijali, ołtarze twoje poburzyli, ja sam pozostałem i nastają na duszę moją.",
      "Ale co mówi mu Ten, który wyrokuje? Pozostawiłem sobie siedem tysięcy mężów, którzy nie ugięli kolan przed Baalem.",
      "Tak więc i w obecnym czasie z wyboru łaski Ostatek pozostał.",
      "A jeśli z łaski, to nie z uczynków, gdyż wtedy łaska nie byłaby łaską.",
      "Co zatem? Czego poszukuje Izrael, tego nie znalazł. A ci z wyboru znaleźli, pozostali zaś pogrążyli się w zatwardziałości.",
      "Jak napisano: Dał im Bóg ducha otępienia, oczy nie do widzenia, uszy nie do słyszenia aż do dnia dzisiejszego.",
      "Także Dawid mówi: Niechaj biesiada ich stanie się pułapką i siecią, i zasadzką, i karą dla nich.",
      "Niech oczy ich okryją się ciemnością, aby nie widzieli, a grzbiet ich ugnij na zawsze.",
      "Mówię więc: czy potknęli się, aby upaść? Przenigdy! Przez ich przestępstwo zbawienie dla pogan [przyszło], aby wzbudzić ich zazdrość.",
      "A jeśli przestępstwo ich bogactwem dla świata, a umniejszenie ich bogactwem pogan, to o wiele bardziej ich pełnia.",
      "Wam, poganom, mówię: na ile więc jestem apostołem pogan, sławię moją służbę.",
      "I może wzbudzę zazdrość tych, którzy są ze mną jednego ciała, i zbawię niektórych z nich.",
      "Jeśli bowiem odsunięcie ich pojednaniem świata, to czym przyjęcie, jeśli nie powstaniem do życia z martwych?",
      "Bo jeśli zaczyn święty, to i ciasto, i jeśli korzeń święty, to i gałęzie.",
      "Jeśli niektóre gałęzie są odłamane, a ty, będąc gałązką dzikiej oliwki, zostałeś wszczepiony w ich miejsce i razem z nimi czerpiesz przez korzeń tłusty sok oliwki,",
      "to nie wynoś się ponad gałęzie; jeśli zaś wynosisz się, to przecież nie ty dźwigasz korzeń, lecz korzeń ciebie.",
      "Może powiesz: gałęzie są odłamane, abym ja został wszczepiony.",
      "Dobrze; zostały odłamane z powodu niewiary, a ty ostałeś się przez wiarę. Nie myśl o sobie za wysoko, lecz bój się.",
      "Jeśli bowiem Bóg nie oszczędził gałęzi naturalnych, to [może] nie oszczędzi i ciebie.",
      "Zobacz więc dobroć i srogość Bożą: dla tych, którzy upadli, srogość, a dla ciebie dobroć Boga, jeśli sam wytrwasz w dobroci. Inaczej i ty zostaniesz odcięty.",
      "Tamci zaś, jeśli nie pozostaną w niewierze, zostaną wszczepieni. Mocen jest bowiem Bóg ponownie ich wszczepić.",
      "A jeśli ty zostałeś wycięty z oliwki dzikiej z natury i wbrew naturze zostałeś wszczepiony w oliwkę szlachetną, o ileż bardziej tamci zgodnie z ich naturą zostaną wszczepieni we własną oliwkę.",
      "Nie chcę bowiem, bracia, abyście nie znali tej tajemnicy – będąc mądrymi we własnym mniemaniu – że zatwardziałość dotknęła częściowo Izraela, aż pełnia pogan wejdzie.",
      "I tak cały Izrael będzie zbawiony, jak napisano: Przyjdzie z Syjonu ten, który wybawia, odwróci bezbożność od Jakuba;",
      "i to jest moje z nimi Przymierze, gdy usunę grzechy ich.",
      "Według Ewangelii są wrogami ze względu na was, a według wybrania – umiłowanymi ze względu na ojców.",
      "Bo nieodwołalne są dary łaski i powołanie Boże.",
      "Tak bowiem, jak wy kiedyś sprzeciwialiście się Bogu, a teraz doznaliście zmiłowania z powodu ich sprzeciwu,",
      "tak i ci teraz sprzeciwili się zmiłowaniu nad wami, aby i oni [teraz] doznali zmiłowania.",
      "Albowiem Bóg uwięził wszystkich razem w sprzeciwie, aby wszystkim okazać zmiłowanie.",
      "O głębio bogactwa i mądrości, i poznania Boga! Jak niepojęte są wyroki Jego i niezbadane drogi Jego!",
      "Któż bowiem poznał myśl Pana lub stał się jego doradcą?",
      "Albo kto pierwej mu dał i byłoby mu oddane?",
      "Albowiem z Niego i przez Niego, i ku Niemu wszystko. Jemu chwała na wieki. Amen."
    ],
    [
      "Proszę więc was, bracia, ze względu na szczodre dary Boże, abyście składali ciała wasze jako ofiarę żywą, świętą, podobającą się Bogu, jako duchową służbę waszą.",
      "I nie upodabniajcie się do świata tego, lecz przemieniajcie się przez odnowę myślenia, abyście sprawdzali, co jest wolą Bożą – co dobre, godne i doskonałe.",
      "Mówię bowiem dzięki danej mi łasce każdemu spośród was, aby nie wybiegał myślą ponad to, o czym myśleć należy, lecz myślał rozsądnie i skromnie, zgodnie z udzieloną każdemu miarą wiary.",
      "Bo podobnie jak w jednym ciele wiele mamy członków i wszystkie członki nie wykonują tej samej czynności,",
      "tak też my liczni jesteśmy jednym Ciałem w Chrystusie, a dla siebie nawzajem członkami.",
      "Mając – wedle danej nam łaski – różne dary, czy to prorokowanie – odpowiednio do wiary,",
      "czy to służbę – w posługiwaniu, czy też kto naucza – w nauczaniu,",
      "kto pociesza – w pocieszaniu, kto rozdaje – w prostocie, kto przewodniczy – w gorliwości, kto okazuje miłosierdzie – w radości ducha.",
      "Miłość niech będzie nieobłudna. Odrzucając zło, przywierajcie do dobra,",
      "miłością braterską siebie nawzajem serdecznie miłujcie, we czci wzajemnej nawzajem się uprzedzajcie;",
      "w gorliwości nie słabnijcie, duchem pałajcie, Panu służcie;",
      "nadzieją radujcie się, ucisk znoście, w modlitwie trwajcie;",
      "w potrzebach świętych współuczestniczcie, prześcigajcie się w gościnności.",
      "Błogosławcie prześladujących [was], błogosławcie, a nie przeklinajcie.",
      "Radujcie się z radującymi, płaczcie z płaczącymi.",
      "Bądźcie między sobą jednej myśli, nie myślcie o sobie zarozumiale, lecz miejcie za wzór pokornych, nie uważajcie za mądrych siebie samych.",
      "Nikomu nie odpłacając złem za zło, troszcząc się o to, co dobre w oczach wszystkich ludzi.",
      "Jeśli to możliwe i od was zależy, miejcie pokój ze wszystkimi ludźmi.",
      "Nie mścijcie się sami, umiłowani, lecz dajcie miejsce gniewowi [Bożemu], napisano bowiem: Do mnie należy pomsta, ja odpłacę – mówi Pan.",
      "Ale gdy łaknie wróg twój, nakarm go, gdy pragnie, napój go. To bowiem czyniąc, węgle ogniste zgarniasz na jego głowę.",
      "Nie daj się zwyciężyć złu, ale zło dobrem zwyciężaj."
    ],
    [
      "Każdy człowiek niech się podda władzom zwierzchnim. Nie ma bowiem władzy jak tylko od Boga, a te, które są, przez Boga są ustanowione.",
      "Dlatego ten, kto się władzy przeciwstawia, staje przeciw Bożemu ustanowieniu. Ci zaś, co się sprzeciwiają, sami na siebie wyrok ściągną.",
      "Zwierzchnicy bowiem są postrachem nie dla dobrego czynu, ale dla złego. Chcesz nie bać się władzy? Czyń dobro, a będziesz miał od niej pochwałę.",
      "Ponieważ Bożym sługą jest tobie ku dobremu; lecz jeśli zło czynisz, bój się, bo nie na próżno miecz nosi. Albowiem Bożym sługą jest, odpłacającym sprawiedliwie gniewem temu, kto zło czyni.",
      "Dlatego należy poddać się nie tylko ze względu na gniew, ale i sumienie.",
      "Przez to i podatki płacicie. Sprawują bowiem służbę Bożą, gdy tego stale pilnują.",
      "Oddawajcie każdemu, co należne: komu podatek – podatek, komu daninę – daninę, komu bojaźń – bojaźń, komu cześć – cześć.",
      "Nikomu nic nie bądźcie dłużni, tylko miłość sobie nawzajem. Albowiem miłujący innego wypełnił Prawo.",
      "To bowiem: Nie cudzołóż, nie zabijaj, nie kradnij, nie pożądaj czy jakiekolwiek inne przykazanie w tym [oto] Słowie znajduje uwieńczenie: Będziesz miłował bliźniego swego jak siebie samego.",
      "Miłość bowiem nie czyni złego bliźniemu. Pełnią Prawa jest miłość.",
      "I tak poznajcie ten czas, że nadeszła już godzina, byście się ze snu obudzili; bo teraz zbawienie jest bliżej nas, niż kiedy uwierzyliśmy.",
      "Noc przemija, dzień się zbliżył. Odłóżmy więc uczynki ciemności, przyobleczmy się w zbroję światłości.",
      "Zachowujmy się przyzwoicie jak za dnia, nie jak na hulankach, pijaństwach, nie w rozpuście i wyuzdaniu, nie w kłótniach i zawiści.",
      "Ale przyobleczcie się w Pana, Jezusa Chrystusa, i troski o ciało nie zamieniajcie w pożądliwość."
    ],
    [
      "Osłabłego w wierze przygarniajcie, bez roztrząsania przeróżnych poglądów.",
      "Jeden sądzi, że może jeść wszystko, słaby zaś jada jarzyny.",
      "Jedzący niech nie pogardza niejedzącym, a niejedzący niech nie osądza jedzącego: Bóg przecież go przygarnął.",
      "Kim ty jesteś, który sądzisz cudzego sługę? Przed własnym panem stoi lub pada; zostanie zaś postawiony, bo mocen jest Pan go postawić.",
      "Ten [bowiem] ocenia każdy dzień inaczej, a tamten ocenia wszystkie dni jednakowo; każdy niech się kieruje własnym rozumem.",
      "Kto myśli o dniu, o Panu myśli, a kto je, przed Panem je, Bogu bowiem składa dzięki. I kto nie je, przed Panem nie je, i Bogu składa dzięki.",
      "Albowiem nikt z nas nie żyje dla siebie i dla siebie nie umiera.",
      "Bo jeśli żyjemy, dla Pana żyjemy, gdy umieramy, dla Pana umieramy. Czy więc żyjemy, czy umieramy, Pańscy jesteśmy.",
      "Po to bowiem Chrystus umarł i ożył, aby i nad umarłymi, i nad żyjącymi panował.",
      "A ty czemu osądzasz brata swego? A ty czemu poniżasz brata swego? Bo wszyscy staniemy przed trybunałem Bożym.",
      "Albowiem napisano: Ja żyję, mówi Pan, dlatego przede mną zegnie się wszelkie kolano i wszelki język wyzna Boga.",
      "Tak [więc] każdy z nas zda o sobie sprawę [przed Bogiem].",
      "Zatem nie osądzajmy już więcej siebie nawzajem; ale raczej uważajcie, by nie dać bratu powodu do upadku lub zgorszenia.",
      "Wiem i pewien jestem w Panu, Jezusie, że nie ma nic nieczystego samego w sobie. Jedynie dla tego, kto uważa, że coś jest nieczyste, staje się to nieczystym.",
      "A jeśli z powodu pokarmu brat twój smuci się, nie postępujesz już zgodnie z miłością. Nie narażaj na zgubę pokarmem swoim tego, za którego umarł Chrystus.",
      "Nie dajcie tedy bluźnić przeciwko temu, co jest waszym dobrem.",
      "Albowiem Królestwo Boga nie jest jedzeniem i piciem, lecz sprawiedliwością i pokojem, i radością w Duchu Świętym.",
      "Kto bowiem tak służy Chrystusowi, podoba się Bogu i pożyteczny jest ludziom.",
      "Szukajmy zatem pokoju i tego, co służy wzajemnemu zbudowaniu.",
      "Z powodu pokarmu nie niszcz dzieła Bożego. Wszystko jest czyste, nieczyste jednak dla człowieka, który jedząc, daje powód do upadku.",
      "Dobrze jest nie jeść mięsa i nie pić wina, żeby swego brata nie doprowadzić do upadku.",
      "Masz wiarę? Miej ją dla siebie przed Bogiem. Błogosławiony ten, kto nie osądza siebie za to, co wybiera.",
      "Kto wątpi, gdy je, potępia się, bo [czyni to] nie z wiary. A wszystko, co nie z wiary, grzechem jest."
    ],
    [
      "My, mocni, powinniśmy dźwigać słabości niemocnych, a nie sobie dogadzać.",
      "Każdy z nas niech dogadza bliźniemu ku dobremu dla zbudowania.",
      "Tak bowiem i Chrystus nie sobie dogadzał, ale jak napisano: Złorzeczenia złorzeczących ci spadły na mnie.",
      "Co bowiem uprzednio zostało napisane, dla naszego pouczenia zostało napisane, abyśmy nadzieję mieli dzięki wytrwałości i pocieszeniu przez Pisma.",
      "A Bóg wytrwałości i pocieszenia niech wam da, abyście wszyscy jedno myśleli podług Chrystusa Jezusa",
      "i abyście zgodnie jednymi usty wysławiali Boga i Ojca Pana naszego, Jezusa Chrystusa.",
      "Dlatego przyjmujcie siebie nawzajem, jak i Chrystus was przyjął do chwały Bożej.",
      "Mówię bowiem, że Chrystus stał się sługą obrzezania dla Bożej prawdy, aby potwierdzić obietnice dane ojcom",
      "i aby poganie sławili Boga za miłosierdzie, jak napisano: Dlatego wyznawać cię będę wśród narodów i imieniu twemu śpiewać będę.",
      "I znowu mówi: Rozradujcie się, narody, z ludem jego.",
      "I znowu: Opiewajcie Pana, wszystkie narody, i niech go chwalą wszystkie ludy.",
      "I znów Izajasz powiada: Powstanie korzeń Jessego i wzniesie się, aby władać narodami, w nim narody położą nadzieję.",
      "Niech Bóg nadziei napełni was wszelką radością i pokojem w wyznawaniu wiary, abyście obfitowali w nadziei mocą Ducha Świętego.",
      "I ja sam, bracia moi, jestem pewien co do was, że i wy też jesteście pełni dobroci, napełnieni wszelkim poznaniem, tak że możecie jedni drugich pouczać.",
      "Trochę odważniej napisałem do was jako napominający was, dzięki łasce danej mi przez Boga,",
      "abym sprawował służbę Chrystusa Jezusa wobec pogan, pełniąc świętą służbę zwiastowania Ewangelii Bożej, aby dar ofiarny pogan był godny przyjęcia, poświęcony przez Ducha Świętego.",
      "Mogę się więc chlubić w Chrystusie Jezusie z tego, co dotyczy Boga.",
      "Nie odważę się bowiem mówić o czymś, czego nie dokonał przeze mnie Chrystus słowem i czynem dla doprowadzenia pogan do posłuszeństwa,",
      "w mocy znaków i cudów, w mocy Ducha [Bożego], tak że od Jeruzalem i okolic aż po Ilirię rozpowszechniłem Ewangelię Chrystusa.",
      "A uznałem za właściwe zwiastować Ewangelię nie tam, gdzie Chrystus jest już wyznawany, abym nie budował na cudzym fundamencie,",
      "lecz jak napisano: Ujrzą ci, którym nie zwiastowano o nim, i ci, którzy nie usłyszeli, zrozumieją.",
      "Wielokrotnie różne przeszkody nie dawały mi przyjść do was.",
      "A teraz, nie mając już miejsca w tych stronach, pragnę od lat przybyć do was,",
      "gdybym wybrał się do Hiszpanii. Mam bowiem nadzieję zobaczyć was po drodze i przez was być tam wyprawionym, gdy najpierw się trochę wami nacieszę.",
      "A teraz udaję się do Jeruzalem, by służyć świętym.",
      "Spodobało się bowiem Macedonii i Achai dać wyraz wspólnocie z biednymi spośród świętych w Jeruzalem.",
      "Spodobało się im i, co więcej, dłużnikami ich są. Jeśli bowiem poganie mają udział w tym, co duchowe, powinni im służyć i w tym, co cielesne.",
      "Gdy więc to wykonam i wiernie im oddam ten owoc [zbiórki], odwiedziwszy was, udam się do Hiszpanii.",
      "A wiem, że przychodząc do was, z pełnią błogosławieństwa Chrystusowego przyjdę.",
      "Proszę was [bracia] przez Pana naszego, Jezusa Chrystusa, i przez miłość Ducha, byście razem ze mną walczyli w modlitwach za mnie do Boga,",
      "abym został wybawiony z rąk przeciwników w Judei i aby służba moja dla Jeruzalem stała się godną przyjęcia przez świętych,",
      "i abym z radością przybywszy do was, z woli Bożej zaznał wśród was ukojenia.",
      "Bóg pokoju z wami wszystkimi. Amen."
    ],
    [
      "Polecam wam Febę, siostrę naszą, która jest sługą Kościoła w Kenchrach,",
      "abyście ją przyjęli w Panu w sposób godny świętych i abyście jej pomogli, w czymkolwiek by was potrzebowała; bo ona także stała się opiekunką wielu i mnie samego.",
      "Pozdrówcie Pryskę i Akwilę, współpracowników moich w Chrystusie Jezusie,",
      "którzy nadstawili głowę za moją duszę, którym nie tylko ja dziękuję, ale i wszystkie Kościoły narodów,",
      "i Kościół w ich domu. Pozdrówcie Epeneta, umiłowanego mego, który jest pierwszym owocem Azji dla Chrystusa.",
      "Pozdrówcie Marię, która wiele się dla was natrudziła.",
      "Pozdrówcie Andronika i Junię, moich krewnych i współwięźniów moich, którzy są bardzo szanowani wśród apostołów i przede mną narodzili się w Chrystusie.",
      "Pozdrówcie Ampliata, umiłowanego mego w Panu.",
      "Pozdrówcie Urbana, współpracownika naszego w Chrystusie, i Stachysa, umiłowanego mego.",
      "Pozdrówcie Apellesa, wypróbowanego w Chrystusie. Pozdrówcie tych od Arystobula.",
      "Pozdrówcie Herodiona, krewnego mego. Pozdrówcie tych od Narcyza, którzy są w Panu.",
      "Pozdrówcie Tryfenę i Tryfozę, które trudzą się w Panu. Pozdrówcie Persydę, umiłowaną, która wiele natrudziła się w Panu.",
      "Pozdrówcie Rufusa, wybranego w Panu, i matkę jego i moją.",
      "Pozdrówcie Asynkryta, Flegonta, Hermesa, Patrobę, Hermasa i braci, którzy są z nimi.",
      "Pozdrówcie Filologa i Julię, Nereusza i siostrę jego, i Olimpasa, i wszystkich świętych, którzy są z nimi.",
      "Pozdrówcie jedni drugich pocałunkiem świętym. Pozdrawiają was wszystkie Kościoły Chrystusowe.",
      "Proszę was, bracia, byście się strzegli tych, co powodują rozłamy i zgorszenia wbrew nauce, którą przyjęliście. I odwróćcie się od nich.",
      "Tacy bowiem nie służą Panu naszemu, Chrystusowi, ale brzuchowi swojemu i przez pochlebstwa i miłe słówka uwodzą serca niewinnych.",
      "Wasze bowiem posłuszeństwo wszystkim jest znane. Cieszę się wami. Chcę, byście byli mądrzy w tym, co dobre, i niezdolni do zła.",
      "A Bóg pokoju wkrótce zdepcze szatana pod waszymi nogami. Łaska Pana naszego, Jezusa, z wami.",
      "Pozdrawia was Tymoteusz, współpracownik mój, i Lucjusz, i Jazon, i Sozypater, krewni moi.",
      "Pozdrawiam was w Panu ja, Tercjusz, który napisałem ten list.",
      "Pozdrawia was Gajus, goszczący mnie i cały Kościół. Pozdrawia was Erast, skarbnik miejski, i Kwartus, brat.",
      "",
      "[A Temu, który może utwierdzić was zgodnie z Ewangelią moją i nauczaniem Jezusa Chrystusa, według objawienia tajemnicy okrytej milczeniem od czasów wiecznych",
      "i ujawnionej teraz przez Pisma prorockie, na mocy postanowienia wiecznego Boga oznajmionej wszystkim narodom, aby je przywieść do posłuszeństwa wiary,",
      "Bogu, jedynemu mądremu, przez Jezusa Chrystusa, chwała na wieki. Amen]."
    ]
  ],
  [
    [
      "Paweł, z woli Bożej powołany na apostoła Chrystusa Jezusa, i Sostenes, brat,",
      "do Kościoła Bożego, który jest w Koryncie, do uświęconych w Chrystusie Jezusie, powołanych świętych, razem ze wszystkimi wzywającymi imienia Pana naszego, Jezusa Chrystusa na każdym miejscu, ich i naszym.",
      "Łaska wam i pokój od Boga, Ojca naszego, i Pana, Jezusa Chrystusa.",
      "Dziękuję Bogu memu zawsze za was z powodu łaski Bożej danej wam w Chrystusie Jezusie.",
      "Albowiem we wszystkim zostaliście w Nim wzbogaceni, w każdym słowie i wszelkim poznaniu,",
      "tak że świadectwo Chrystusowe zostało utwierdzone w was.",
      "Zatem nie zostaliście pozbawieni żadnego daru łaski, wy, którzy oczekujecie objawienia się Pana naszego, Jezusa Chrystusa.",
      "On także utwierdzi was do końca, abyście się okazali nieskazitelnymi w Dniu Pana naszego, Jezusa [Chrystusa].",
      "Wierny jest Bóg, przez którego zostaliście powołani do społeczności Syna Jego, Jezusa Chrystusa, Pana naszego.",
      "A proszę was, bracia, dla imienia Pana naszego, Jezusa Chrystusa, abyście wszyscy mówili to samo i żeby nie było wśród was rozłamów, ale abyście się wzmocnili w jednym rozumieniu i w jednym myśleniu.",
      "Zostałem bowiem powiadomiony o was, bracia moi, przez tych od Chloe, że są wśród was podziały.",
      "A chodzi mi o to, że mówi się wśród was: „Ja jestem Pawła, ja Apollosa, ja Kefasa, a ja Chrystusa”.",
      "Czyż Chrystus jest podzielony? Czy Paweł za was został ukrzyżowany lub też w imię Pawła zostaliście ochrzczeni?",
      "Dziękuję [Bogu], że nikogo z was nie ochrzciłem z wyjątkiem Kryspusa i Gajusa,",
      "aby nikt nie powiedział, że w imię moje zostaliście ochrzczeni.",
      "Ochrzciłem także dom Stefanasa, poza tym nie wiem, czy kogoś innego ochrzciłem.",
      "Nie posłał mnie bowiem Chrystus, abym chrzcił, lecz bym zwiastował Ewangelię, nie przez mądrość słowa, aby krzyż Chrystusa nie został poniżony.",
      "Albowiem Słowo o Krzyżu jest głupstwem dla tych, którzy giną, a dla tych, którzy są zbawiani, dla nas, jest mocą Bożą.",
      "Napisano bowiem: Zniszczę mądrość mądrych i rozum rozumnych odrzucę.",
      "Gdzież tu mądry? Gdzież znawca Pism? Gdzież badacz tego wieku? Czyż nie uczynił Bóg głupotą mądrości tego świata?",
      "Skoro bowiem wedle Bożej mądrości świat nie poznał Boga przez mądrość, upodobał sobie Bóg przez głupstwo zwiastowania zbawić tych, którzy uwierzyli.",
      "Kiedy Żydzi żądają znaków, a Grecy szukają mądrości,",
      "my zwiastujemy Chrystusa ukrzyżowanego – co jest dla Żydów zgorszeniem, a dla Greków głupstwem,",
      "dla samych zaś powołanych, tak Żydów, jak i Greków – Chrystusa, Bożą moc i Bożą mądrość.",
      "Albowiem to, co głupie u Boga, mądrzejsze jest od tego, co mądre u ludzi, i to, co słabe u Boga, mocniejsze od tego, co mocne u ludzi.",
      "Spójrzcie bowiem, bracia, na powołanie wasze, że nieliczni z was są mądrzy według ciała, nieliczni też mocni, nieliczni szlachetnie urodzeni.",
      "Lecz to, co głupie u świata, wybrał Bóg, aby zawstydzić mądrych, i to, co słabe u świata, wybrał Bóg, aby zawstydzić to, co mocne,",
      "i to, co niskiego rodu u świata i co jest niczym, wybrał Bóg, i to, co nie istnieje, aby to, co istnieje, wniwecz obrócić,",
      "aby żadne [grzeszne] ciało nie chełpiło się przed Bogiem.",
      "A wy z Niego jesteście w Chrystusie Jezusie, który stał się dla nas mądrością od Boga, sprawiedliwością i uświęceniem, i odkupieniem,",
      "aby jak napisano: Kto się chlubi, niech się w Panu chlubi."
    ],
    [
      "Także i ja, przyszedłszy do was, bracia, przyszedłem nie z wyniosłością słowa lub mądrości, zwiastując wam tajemnicę Bożą.",
      "Postanowiłem bowiem nie znać pośród was niczego, jak tylko Jezusa Chrystusa, i to Tego ukrzyżowanego.",
      "Przybyłem do was w słabości, z lękiem i trwogą wielką.",
      "Słowo moje i zwiastowanie moje dokonywało się nie w przekonywających [słowach] mądrości, lecz w ukazywaniu Ducha i mocy,",
      "aby wiara wasza nie opierała się na mądrości ludzkiej, ale na mocy Bożej.",
      "Mądrość głosimy wśród dojrzałych, mądrość nie tego świata ani władców tego świata, którzy przemijają.",
      "Głosimy natomiast mądrość Bożą w tajemnicy ukrytą, którą Bóg przed wiekami ustanowił ku chwale naszej.",
      "Nikt z władców tego świata nie poznał jej. Gdyby bowiem poznali, nie ukrzyżowaliby Pana chwały.",
      "Ale jak napisano: Czego oko nie ujrzało i ucho nie usłyszało, i co do serca człowieka nie wstąpiło, to przygotował Bóg tym, którzy go miłują.",
      "A nam objawił to Bóg przez Ducha, gdyż Duch wszystko bada, także głębie Boże.",
      "Bo kto wśród ludzi wie, co w człowieku, jeśli nie duch człowieka, który jest w nim? Tak też i tego, co w Bogu, nikt nie poznał, jak tylko Duch Boży.",
      "A my nie otrzymaliśmy ducha świata, ale Ducha od Boga, abyśmy wiedzieli, czym zostaliśmy przez Boga obdarowani.",
      "I głosimy to nie w wyuczonych słowach ludzkiej mądrości, ale w tych, których nas nauczył Duch, osądzając to, co duchowe, tym, co duchowe.",
      "Człowiek zmysłowy nie przyjmuje tego, co od Ducha Bożego, bo jest to dla niego głupstwem i nie może [tego] poznać, gdyż należy to duchowo osądzać.",
      "Bo człowiek duchowy osądza wszystko, a sam przez nikogo nie jest osądzany.",
      "Któż bowiem poznał myśl Pana, kto by Go pouczał? A my rozum Chrystusowy mamy."
    ],
    [
      "I ja, bracia, nie mogłem mówić do was jako do duchowych, ale jako do cielesnych, jako do niemowląt w Chrystusie.",
      "Mlekiem was karmiłem, a nie stałym pokarmem, nie mogliście go bowiem przyjąć ani nawet teraz jeszcze nie możecie,",
      "gdyż nadal cieleśni jesteście. Skoro bowiem wśród was zazdrość i kłótliwość, to czyż nie cieleśni jesteście i nie postępujecie na miarę ludzką?",
      "Kiedy bowiem ktoś mówi: „Ja jestem Pawła”, a drugi: „Ja Apollosa”, to czyż nie tylko po ludzku mierzycie?",
      "Bo kim jest Apollos? A kim Paweł? Sługami, dzięki którym uwierzyliście, wedle tego, jak każdemu z nich dał Pan.",
      "Ja zasadziłem, Apollos podlewał, lecz wzrost dał Bóg.",
      "Tak więc ani ten, który sadzi, jest kimś, ani ten, który podlewa, ale Bóg, który daje wzrost.",
      "Ten, kto sadzi, i ten, kto podlewa, jedno są. A każdy własną zapłatę otrzyma według swego trudu.",
      "Albowiem jesteśmy współpracownikami Bożymi; wy Bożą uprawą i Bożą budowlą jesteście.",
      "Według danej mi łaski Bożej jak mądry budowniczy położyłem fundament, a ktoś inny buduje na nim. I każdy niech uważa, jak na nim dalej buduje.",
      "Bo fundamentu innego nikt nie może położyć niż ten, który jest położony, a jest nim Jezus Chrystus.",
      "A czy ktoś na tym fundamencie kładzie złoto, srebro, kamienie szlachetne, drewno, siano, trzcinę,",
      "[i tak] dzieło każdego stanie się jawne. Ów Dzień to bowiem pokaże, albowiem w ogniu się objawi i jakie jest dzieło każdego, ogień wypróbuje.",
      "Jeśli czyjeś dzieło przetrwa, ten, który budował, zapłatę otrzyma.",
      "Jeśli czyjeś dzieło spłonie, ten straci, a sam zostanie zbawiony, tak jednak jak przez ogień.",
      "Czy nie wiecie, że jesteście świątynią Bożą i Duch Boży mieszka w was?",
      "Jeśli ktoś niszczy świątynię Bożą, tego Bóg zniszczy. Święta jest bowiem świątynia Boża; wy nią jesteście.",
      "Niech nikt samego siebie nie oszukuje. Jeżeli ktoś wśród was mniema, że jest mądry na tym świecie, niech się stanie głupi, aby stał się mądry.",
      "Bo mądrość tego świata głupotą jest przed Bogiem. Albowiem napisano: On jest tym, który chwyta mądrych w ich własnej przewrotności.",
      "I znowu: Pan zna myśli mądrych, że są próżne.",
      "Tak więc niech nikt nie chlubi się ludźmi, bo wszystko jest wasze:",
      "czy to Paweł, czy Apollos, czy Kefas, czy świat, czy życie, czy śmierć, czy to, co teraźniejsze, czy to, co przyszłe – wszystko wasze;",
      "lecz wy Chrystusa, a Chrystus – Boga."
    ],
    [
      "Niech więc człowiek myśli o nas jako o sługach Chrystusowych i szafarzach tajemnic Bożych.",
      "A od szafarzy wymaga się, aby każdy okazał się wierny.",
      "Jeśli o mnie chodzi, za najmniej ważne uznaję, czy będę sądzony przez was, czy przez inny sąd ludzki, bo nawet sam siebie nie osądzam.",
      "Do niczego bowiem nie poczuwam się, lecz to mnie nie usprawiedliwia, bo Tym, który mnie sądzi, jest Pan.",
      "Tak więc nie sądźcie przed czasem, póki nie przyjdzie Pan, który oświetli to, co ukryte w ciemności, i ujawni zamysły serc; wówczas każdy otrzyma pochwałę od Boga.",
      "A to, bracia, odniosłem do siebie i do Apollosa ze względu na was, abyście się od nas nauczyli: nic ponad to, co jest napisane, aby jeden nie wynosił się nad drugiego.",
      "Bo któż cię wyróżnia? Co masz, czego byś nie otrzymał? A jeżeli otrzymałeś, dlaczego chełpisz się, jakbyś nie otrzymał?",
      "Już nasyceni jesteście, już wzbogaciliście się, bez nas zaczęliście królować i obyście rzeczywiście królowali, abyśmy i my z wami współkrólowali.",
      "Uważam bowiem, że Bóg nas, apostołów, uczynił ostatnimi, jakby skazanymi na śmierć, bo staliśmy się widowiskiem dla świata i aniołów, i ludzi.",
      "Myśmy głupi z powodu Chrystusa, a wy mądrzy w Chrystusie, myśmy słabi, a wy mocni, wy poważani, a my bez czci.",
      "Aż do tej pory i łakniemy, i pragniemy, i nadzy jesteśmy, i policzkowani, i tułamy się,",
      "i trudzimy się pracą własnych rąk; lżeni – błogosławimy, prześladowani – cierpliwie znosimy,",
      "znieważani – pocieszamy. Jakby nieczystościami świata staliśmy się, odpadkami dla wszystkich aż dotąd.",
      "Piszę to, nie aby was zawstydzić, lecz aby jako dzieciom mym umiłowanym przemówić do rozumu.",
      "Bo choćbyście mieli dziesiątki tysięcy nauczycieli w Chrystusie, to jednak niewielu ojców. Albowiem w Chrystusie Jezusie przez Ewangelię ja was zrodziłem.",
      "Proszę więc was: bądźcie moimi naśladowcami!",
      "Dlatego posłałem do was Tymoteusza, który jest moim dzieckiem umiłowanym i wiernym w Panu. On przypomni wam drogi moje w Chrystusie [Jezusie] i jak wszędzie, w każdym Kościele nauczam.",
      "A ponieważ nie przybywałem do was, niektórzy wzbili się w pychę.",
      "Lecz przyjdę do was wkrótce, jak tylko Pan zechce, i poznam nie tylko słowo, ale i moc tych nadętych.",
      "Albowiem nie w słowie Królestwo Boże – lecz w mocy.",
      "Cóż chcecie? Z rózgą mam przyjść do was czy z miłością, w duchu łagodności?"
    ],
    [
      "A w ogóle to słyszy się o rozpuście wśród was, i to takiej rozpuście, której nie ma nawet wśród pogan, o tym, że ktoś żyje z żoną ojca.",
      "A wy nadęliście się, zamiast z płaczem prosić, aby został usunięty spośród was ten, który ów czyn popełnił.",
      "Ja wprawdzie nieobecny ciałem, ale obecny duchem, już osądziłem, jakbym był obecny, tego, który tak uczynił:",
      "w imię Pana naszego, Jezusa gdy zgromadzicie się wy i duch mój z mocą Pana [naszego], Jezusa",
      "– oddajcie go szatanowi na zatracenie ciała, żeby duch został zbawiony w Dniu Pańskim.",
      "Niedobra ta chluba wasza. Czy nie wiecie, że trochę kwasu całe ciasto zakwasza?",
      "Oczyśćcie się ze starego kwasu, abyście byli nowym ciastem, jako że przaśni jesteście. Bo przecież jako nasza Pascha został ofiarowany Chrystus.",
      "Tak więc świętujmy nie ze starym kwasem ani z kwasem zła i przewrotności, ale z przaśnikami szczerości i prawdy.",
      "Napisałem wam w tym liście, abyście nie obcowali z rozpustnikami;",
      "ale nie w ogóle z rozpustnikami świata tego czy chciwcami i grabieżcami, i bałwochwalcami, ponieważ musielibyście od razu wyjść z tego świata.",
      "A teraz napisałem wam, żebyście nie obcowali z takim, co nazywa się bratem, a jest rozpustnikiem, chciwcem, bałwochwalcą, potwarcą, pijakiem czy grabieżcą; z takim nawet razem nie jadajcie!",
      "Po co mi bowiem sądzić tych z zewnątrz? Tych, którzy są wewnątrz, czyż nie wy sądzicie?",
      "A tych z zewnątrz Bóg osądzi. Usuńcie złego spośród siebie."
    ],
    [
      "Jak śmie ktoś z was, mając sporną sprawę z drugim, sądzić się przed niesprawiedliwymi, a nie przed świętymi!",
      "Czy nie wiecie, że święci świat sądzić będą? A jeśli przez was sądzony jest świat, to czy nie jesteście godni sądzić spraw drobniejszych?",
      "Czy nie wiecie, że aniołów sądzić będziemy, a cóż dopiero [drobne] sprawy życiowe?",
      "A wy, gdy macie do osądzenia sprawy życiowe, wybieracie sobie na sędziów tych, którzy nic nie znaczą w Kościele.",
      "Ku waszemu zawstydzeniu mówię: czy nie ma wśród was nikogo mądrego, który mógłby rozsądzić sprawy między swoimi braćmi?",
      "Lecz oto brat z bratem sądzi się, i to przed niewierzącymi!",
      "Już [więc] samo to jest dla was poniżeniem, że spory sądowe macie ze sobą. Czyż nie lepiej raczej doznawać niesprawiedliwości? Czyż nie lepiej raczej ponosić stratę?",
      "Lecz wy czynicie niesprawiedliwość i narażacie na straty – i to braci.",
      "Czy nie wiecie, że niesprawiedliwi Królestwa Bożego nie odziedziczą? Nie oszukujcie się: ani rozpustnicy, ani bałwochwalcy, ani cudzołożnicy, ani lubieżnicy, ani mężołożnicy,",
      "ani złodzieje, ani chciwcy, ani pijacy, ani potwarcy, ani grabieżcy Królestwa Bożego nie odziedziczą.",
      "A takimi byli niektórzy z was. Ale zostaliście obmyci, ale zostaliście uświęceni, ale zostaliście usprawiedliwieni – w imię Pana, Jezusa Chrystusa i w Duchu Boga naszego.",
      "Wszystko mi wolno, ale nie wszystko jest pożyteczne. Wszystko mi wolno, ale nic nie może mnie zniewolić.",
      "Pokarm dla brzucha, a brzuch dla pokarmu, Bóg jednak to i tamto wniwecz obróci. A ciało nie dla rozpusty, lecz dla Pana, a Pan dla ciała.",
      "Bóg i Pana wskrzesił, i nas wskrzesi swoją mocą.",
      "Czy nie wiecie, że ciała wasze są członkami Chrystusowymi? Mam zatem wziąć członki Chrystusowe i uczynić je członkami rozpustnicy? Tak być nie może!",
      "[Czy] nie wiecie, że ten, kto łączy się z rozpustnicą, jest z nią jednym ciałem? Będą bowiem – powiedziano – ci dwoje jednym ciałem.",
      "A ten, kto z Panem się łączy, jest z Nim jednym duchem.",
      "Uciekajcie od rozpusty! Wszelki grzech, który by uczynił człowiek, jest poza ciałem. Lecz kto oddaje się rozpuście, grzeszy przeciw własnemu ciału.",
      "Czyż nie wiecie, że ciało wasze jest świątynią [przebywającego] w was Ducha Świętego, którego macie od Boga, i że nie należycie do siebie samych?",
      "Drogo bowiem zostaliście kupieni. Wysławiajcie więc Boga w ciele waszym."
    ],
    [
      "Co do tego, o czym pisaliście: dobrze jest, gdy mężczyzna nie dotyka kobiety.",
      "Ale ze względu na rozpustę niech każdy ma swoją żonę i każda niech ma własnego męża.",
      "Niech mąż oddaje żonie, co jej się należy, podobnie i żona mężowi.",
      "Żona nie rozporządza ciałem swoim, ale mąż; podobnie i mąż nie rozporządza ciałem swoim, ale żona.",
      "Nie unikajcie siebie nawzajem, chyba że za obopólną zgodą na jakiś czas, aby oddać się modlitwie. Potem znowu bądźcie ze sobą, aby nie kusił was szatan z powodu waszego nieopanowania.",
      "A to mówię, dając radę, a nie przykazanie.",
      "Chcę, aby wszyscy ludzie byli jak ja; ale każdy ma własny dar od Boga: jeden taki, drugi inny.",
      "Mówię niezaślubionym i wdowom: dobrze byłoby dla nich, gdyby zostali jak i ja;",
      "jeśli jednak wytrwać nie mogą, niech się pobiorą. Bo lepiej jest pobrać się niż płonąć.",
      "A zaślubionym nakazuję nie ja, ale Pan: żona niech nie odchodzi od męża;",
      "a gdyby odeszła, niech zostanie samotna lub niech się z mężem pojedna. A mąż niech nie odchodzi od żony.",
      "Pozostałym mówię ja, nie Pan: jeśli jakiś brat ma żonę niewierzącą i ta zgadza się mieszkać z nim, niech jej nie odrzuca;",
      "i jeśli jakaś żona ma męża niewierzącego, a ten zgadza się mieszkać z nią, niech nie odrzuca męża.",
      "Albowiem mąż niewierzący jest uświęcony dzięki żonie i uświęcona jest żona niewierząca dzięki bratu; inaczej dzieci wasze byłyby nieczyste, a tak są święte.",
      "A jeśli niewierzący odchodzi, niech odejdzie; w takim przypadku brat lub siostra nie są związani, gdyż do pokoju powołał was Bóg.",
      "Albowiem skąd wiesz, żono, czy męża zbawisz, i skąd wiesz, mężu, czy żonę zbawisz?",
      "Poza tym niech każdy postępuje, jak mu dał Pan, każdy, jak powołał go Bóg. Tak zarządzam we wszystkich Kościołach.",
      "Powołany jest ktoś jako obrzezany, niech tego nie ukrywa. Powołany jest ktoś jako nieobrzezany, niech nie poddaje się obrzezaniu.",
      "Obrzezanie niczym jest i nieobrzezanie niczym jest, ale ważne jest przestrzeganie przykazań Bożych.",
      "Niech każdy trwa w tym stanie, w jakim został powołany.",
      "Zostałeś powołany jako niewolnik, nie przejmuj się tym; ale jeśli możesz stać się wolnym, lepiej z tego skorzystaj.",
      "Albowiem niewolnik powołany w Panu jest wyzwoleńcem Pana; podobnie powołany wolny jest niewolnikiem Chrystusa.",
      "Drogo zostaliście wykupieni, nie stawajcie się niewolnikami ludzi.",
      "W jakim stanie został każdy powołany, bracia, niech w tym stanie trwa przy Bogu.",
      "Co do żyjących w dziewictwie, nie mam przykazania Pana. Lecz daję radę jako ten, kto doznawszy zmiłowania od Pana, jest godny wiary.",
      "Uważam więc, że dobrze jest wobec teraźniejszych przeciwności, aby człowiek pozostał w tym stanie, jakim jest.",
      "Związałeś się z żoną, nie szukaj rozstania, rozstałeś się z żoną, nie szukaj innej.",
      "Jeślibyś się ożenił, nie grzeszysz; jeśliby panna wyszła za mąż, nie grzeszy. Tacy jednak udręki ciała mieć będą, lecz ja chciałbym wam tego oszczędzić.",
      "A to mówię, bracia: czas jest krótki. Tak więc ci, którzy mają żony, niech będą, jakby ich nie mieli,",
      "ci, którzy płaczą–jakby nie płakali, ci, którzy się radują, jakby się nie radowali, ci, którzy kupują, jakby nie posiadali,",
      "ci, którzy używają świata, jakby go nie używali; bo przemija postać tego świata.",
      "A chcę, abyście trosk nie znali, bo nieżonaty troszczy się o to, co jest Pańskie, jak by się Panu podobać.",
      "Bo ten, kto się ożenił, troszczy się o to, co światowe, jak by się żonie podobać.",
      "I jest w sobie rozdarty. A kobieta niezamężna i dziewica troszczy się o to, co Pańskie, aby była święta i ciałem, i duchem. Zamężna troszczy się o to, co światowe, jak by się mężowi podobać.",
      "A mówię to dla waszej własnej korzyści, nie aby sidła na was zastawić, lecz abyście godnie i z oddaniem trwali przy Panu.",
      "A jeśli ktoś uważa, że to wstyd dla powierzonej mu panny, iż lata jej nieuchronnie przemijają, niech czyni, co chce; nie zgrzeszy, jeśli się pobiorą.",
      "Lecz kto w swoim sercu twardo postanowił, bez przymusu, i w pełni panując nad swą wolą, powziął zamiar w swoim sercu, by chronić swoją pannę, dobrze czyni.",
      "Tak więc kto wydaje swoją pannę za mąż, dobrze czyni, a kto nie wydaje – lepiej czyni.",
      "Żona związana jest [Prawem], dopóki żyje jej mąż, a gdyby umarł mąż, wolno jej poślubić, kogo chce, lecz tylko w Panu.",
      "Szczęśliwsza jednak będzie, jeśli za moją radą tak pozostanie, a mniemam, że i ja mam Ducha Bożego."
    ],
    [
      "Co do mięsa z ofiar pogańskich, wszyscy mamy należytą wiedzę. Wiedza nadyma, lecz miłość buduje.",
      "Jeśli ktoś mniema, że coś wie, to jeszcze nie wie, jak należy wiedzieć.",
      "Lecz jeśli ktoś miłuje Boga, ten został przez Niego poznany.",
      "O spożywaniu zaś mięsa z ofiar pogańskich wiemy, że nie ma żadnego bożka w świecie i że nie ma innego Boga z wyjątkiem Jednego.",
      "Jakkolwiek są tak zwani bogowie, czy to na niebie, czy to na ziemi, są bowiem bogowie liczni i panowie liczni,",
      "dla nas jednak [jest] jeden Bóg, Ojciec, z którego wszystko i my ku Niemu, i jeden Pan, Jezus Chrystus, przez którego wszystko i my przez Niego.",
      "Ale nie wszyscy to wiedzą. Bo niektórzy z przyzwyczajenia aż dotąd spożywają mięso ofiarne jako ofiarę bożkom i ich słabe sumienie kala się.",
      "Jedzenie nie przybliża nas do Boga: nic bowiem nie tracimy, gdy nie jemy, nie przybywa nam też, gdy jemy.",
      "Uważajcie, by ta wolność wasza nie stała się przyczyną potknięcia słabych.",
      "Jeśliby ktoś ujrzał ciebie mającego wiedzę, jak biesiadujesz w świątyni pogańskiej, to czyż jego słabe sumienie nie skłoniłoby go do jedzenia mięsa z ofiar pogańskich?",
      "Przez twoją wiedzę zginąłby ten słaby, brat, dla którego umarł Chrystus.",
      "Tak więc grzesząc przeciw braciom i raniąc ich słabe sumienie, grzeszycie przeciwko Chrystusowi.",
      "Jeśli zatem jedzenie gorszy mojego brata, nie będę jadł mięsa na wieki, abym nie gorszył brata mego."
    ],
    [
      "Czy nie jestem wolny? Czy nie jestem apostołem? Czy Jezusa, Pana naszego nie widziałem? A czy w Panu nie jesteście moim dziełem?",
      "Jeśli dla innych nie jestem apostołem, to dla was jestem. Wy bowiem jesteście pieczęcią mojego apostolstwa w Panu.",
      "Moja obrona przed osądzającymi mnie jest ta:",
      "Czy nie wolno nam jeść i pić?",
      "Czy nie wolno nam podróżować z żoną [chrześcijanką], jak inni apostołowie i bracia Pańscy, i Kefas?",
      "Czy tylko mnie i Barnabie nie wolno nie pracować?",
      "Kto kiedy służy w wojsku na własny koszt? Kto zakłada winnicę, a owocu jej nie spożywa? Albo kto pasie stado, a mleka ze stada nie spożywa?",
      "Nie tylko po ludzku to mówię. Czy i Prawo tego nie mówi?",
      "Albowiem w Prawie Mojżeszowym napisano: Nie zawiążesz pyska wołowi młócącemu. Czy o woły chodzi Bogu?",
      "Czy nie ze względu na nas właśnie mówi? Albowiem ze względu na nas napisano: Kto orze, orze z nadzieją, kto młóci, młóci z nadzieją na plony.",
      "Jeśli zasialiśmy w was to, co duchowe, to czyż wielką rzeczą jest, że zbierzemy to, co cielesne?",
      "Jeśli inni korzystają z majętności waszych, to czy nie tym bardziej my? Lecz my nie użyliśmy tej władzy, ale wszystko znosimy, abyśmy żadnej przeszkody nie stawiali Ewangelii Chrystusowej.",
      "Czy nie wiecie, że ci, którzy wykonują czynności święte, żywią się tym, co poświęcone? A którzy ołtarzowi służą, w tym, co na ołtarzu, mają udział?",
      "Podobnie i Pan nakazał, aby ci, którzy Ewangelię zwiastują, z Ewangelii żyli.",
      "Ale ja z tego wcale nie korzystałem. Nie napisałem jednak tego, aby tak było ze mną, bo lepiej dla mnie, bym umarł, niż aby chlubę moją ktoś zniweczył.",
      "Jeśli bowiem zwiastuję Ewangelię, to nie jest to moją chlubą, lecz koniecznością. Bo biada mi, gdybym nie zwiastował Ewangelii!",
      "Jeślibym z własnej woli to czynił, zapłatę miałbym; a jeśli nie z własnej woli, to służba budowania została mi powierzona.",
      "Cóż więc jest moją zapłatą? To, że zwiastując Ewangelię, bez zapłaty ją głoszę, bez korzystania z władzy, jaką daje mi głoszenie Ewangelii.",
      "Albowiem będąc wolny od wszystkich, samego siebie uczyniłem niewolnikiem wszystkich, abym wielu pozyskał.",
      "I stałem się dla Żydów jak Żyd, abym Żydów pozyskał; dla tych pod Prawem, jak ktoś pod Prawem sam niebędący, abym tych pod Prawem pozyskał;",
      "dla tych bez Prawa jak ktoś bez Prawa, nie będąc bez Prawa Bożego, lecz będąc pod Prawem Chrystusa, abym pozyskał tych bez Prawa.",
      "Dla słabych stałem się słabym, abym słabych pozyskał; dla wszystkich stałem się wszystkim, abym chociaż niektórych zbawił.",
      "A wszystko czynię dla Ewangelii, abym stał się jej współuczestnikiem.",
      "Czy nie wiecie, że ci, co biegną na stadionie, wszyscy wprawdzie biegną, ale jeden otrzymuje nagrodę? Tak biegnijcie, abyście ją zdobyli.",
      "A każdy z walczących od wszystkiego się powstrzymuje: tamci, aby otrzymać więdnący wieniec, a my – niewiędnący.",
      "Ja zatem nie tak biegnę, jakbym nie znał celu, nie tak uderzam, jakbym bił powietrze.",
      "Ale ujarzmiam moje ciało i zniewalam, abym innym zwiastując, sam nie okazał się niewypróbowany."
    ],
    [
      "A nie chcę, bracia, abyście nie wiedzieli, że wszyscy nasi ojcowie byli pod obłokiem i wszyscy przeszli przez morze.",
      "I wszyscy w Mojżeszu zostali ochrzczeni w obłoku i w morzu.",
      "I wszyscy jedli ten sam pokarm duchowy.",
      "I wszyscy ten sam duchowy napój pili, pili bowiem z towarzyszącej im duchowej skały, a tą skałą był Chrystus.",
      "Ale większości z nich Bóg sobie nie upodobał, dosięgła ich bowiem zguba na pustyni.",
      "A to stało się przestrogą dla nas, abyśmy nie pożądali tego, co złe, jak oni pożądali.",
      "Nie bądźcie też bałwochwalcami, jak niektórzy z nich, albowiem napisano: Zasiadł lud, by jeść i pić, i wstali, by się bawić.",
      "Ani nie oddawajmy się rozpuście, jak się jej niektórzy z nich oddali, i padło ich jednego dnia dwadzieścia trzy tysiące.",
      "I nie kuśmy Chrystusa, jak niektórzy z nich kusili i poginęli od wężów.",
      "I nie szemrajcie, jak niektórzy z nich szemrali i zostali wytraceni przez niszczyciela.",
      "Wszystko to wydarzyło się tamtym ku przestrodze dla nas i zostało napisane dla pouczenia nas, których dosięgnął kres czasów.",
      "Dlatego kto mniema, że stoi, niech baczy, by nie upadł.",
      "Pokusa na was przyszła nie inna niż ludzka. I wierny [jest] Bóg, który nie pozwoli, abyście byli kuszeni ponad siły, razem z pokusą da i wyjście z niej, abyście mogli ją znieść.",
      "Dlatego, umiłowani moi, uciekajcie od bałwochwalstwa.",
      "Jako że do mądrych mówię, wy osądźcie, co mówię!",
      "Kielich błogosławieństwa, który błogosławimy, czy nie jest uczestnictwem we krwi Chrystusa? Chleb, który łamiemy, czy nie jest uczestnictwem w ciele Chrystusa?",
      "Bo tak liczni jednym chlebem i jednym ciałem jesteśmy, gdyż wszyscy w jednym chlebie mamy udział.",
      "Popatrzcie na Izraela według ciała: czy ci, którzy spożywają ofiary, nie są uczestnikami ołtarza?",
      "Cóż więc mówię? Że mięso ofiarowane bożkom jest czymś albo że bożek jest czymś?",
      "Owszem, to, co ofiarują, demonom, a nie Bogu [ofiarują], a ja nie chcę, abyście się stawali wspólnikami demonów.",
      "Nie możecie pić z kielicha Pańskiego i z kielicha demonów, nie możecie uczestniczyć w Uczcie Pańskiej i w uczcie demonów.",
      "Czy możemy drażnić Pana? Czyż jesteśmy mocniejsi od Niego?",
      "Wszystko wolno, lecz nie wszystko pożyteczne; wszystko wolno, lecz nie wszystko buduje.",
      "Niech nikt nie szuka swojego, lecz tego, co dobre dla bliźniego.",
      "Wszystko, co sprzedaje się na targu mięsnym, jedzcie, o nic nie pytając dla spokoju sumienia.",
      "Pańska bowiem jest ziemia i to, co ją napełnia.",
      "Jeśli zaprosi was ktoś z tych, co nie uwierzyli, i chcecie tam pójść, jedzcie wszystko, co wam podadzą, o nic nie pytając dla spokoju sumienia.",
      "A jeśliby ktoś wam powiedział, że to jest mięso z ofiar pogańskich, to nie jedzcie ze względu na tego, który wam to przypomniał, i ze względu na sumienie.",
      "Mówię nie o własnym sumieniu, lecz o sumieniu bliźniego. Bo dlaczego moja wolność ma być sądzona przez czyjeś sumienie?",
      "Skoro mam więc udział w łasce, to czemu złorzeczą mi za to, za co ja składam dziękczynienie?",
      "Czy więc jecie, czy pijecie, czy cokolwiek czynicie, wszystko na chwałę Bożą czyńcie.",
      "Nie bądźcie zgorszeniem ani Żydom, ani Grekom, ani Kościołowi Bożemu.",
      "Tak jak i ja wszystkim we wszystkim staram się dogodzić, nie szukając swojej korzyści, lecz korzyści wielu, aby zostali zbawieni."
    ],
    [
      "Bądźcie moimi naśladowcami, jak i ja Chrystusa.",
      "Chwalę was za to, że we wszystkim o mnie pamiętacie i zachowujecie te nauki, które wam przedkładałem.",
      "A chcę, żebyście wiedzieli, że głową każdego mężczyzny jest Chrystus, głową żony – mąż, a głową Chrystusa – Bóg.",
      "Każdy mężczyzna, który modli się lub prorokuje z nakrytą głową, przynosi wstyd głowie swojej.",
      "A każda kobieta, która modli się lub prorokuje z nienakrytą głową, przynosi wstyd głowie swojej, bo to jest tak, jakby była ogolona.",
      "Jeśli bowiem kobieta nie nakrywa głowy, to niech się i strzyże. A jeśli wstydem dla kobiety jest być strzyżoną czy goloną, to niech się nakrywa.",
      "Bo mężczyzna nie powinien nakrywać sobie głowy, będąc obrazem i chwałą Boga, a kobieta jest chwałą mężczyzny.",
      "Nie mężczyzna bowiem jest z kobiety, ale kobieta z mężczyzny.",
      "I nie mężczyzna został stworzony dla kobiety, lecz kobieta dla mężczyzny.",
      "Zatem kobieta powinna mieć na głowie znak władzy ze względu na aniołów.",
      "Zresztą w Panu - ani kobieta bez mężczyzny, ani mężczyzna bez kobiety.",
      "Jak bowiem kobieta z mężczyzny, tak mężczyzna przez kobietę, a wszystko z Boga.",
      "Sami rozsądźcie: czy przystoi kobiecie modlić się do Boga z odkrytą głową?",
      "I czy sama natura nie uczy was, że jeśli mężczyzna zapuszcza włosy, ujmę sobie przynosi?",
      "Bo jeśli kobieta zapuszcza włosy, jest to dla niej chlubą. Gdyż długie włosy dane są jej zamiast okrycia.",
      "A jeśli ktoś chce dalej się spierać, to takiego zwyczaju nie mamy ani my, ani Kościoły Boże.",
      "A to zalecając, nie chwalę was, że się zbieracie nie ku lepszemu, lecz ku gorszemu.",
      "Bo najpierw słyszę, że gdy zbieracie się w Kościele, to są podziały wśród was, i po części temu wierzę.",
      "Trzeba bowiem, by były wśród was rozdarcia, aby okazało się, którzy wśród was są wypróbowani.",
      "Gdy schodzicie się pospołu, nie jest to spożywanie Wieczerzy Pańskiej.",
      "Każdy bowiem zaczyna spożywać własną wieczerzę i jeden jest jeszcze głodny, drugi już pijany.",
      "Czy nie macie domów, aby jeść i pić, czy pogardzacie Kościołem Bożym i zawstydzacie tych, którzy nic nie mają? Cóż wam powiem? Czy pochwalę was? Za to was nie pochwalam.",
      "Albowiem ja przyjąłem od Pana, co też wam przekazałem, że Pan, Jezus, tej nocy, której był wydany, wziął chleb",
      "i złożywszy dziękczynienie, przełamał go i rzekł: „To jest ciało moje za was. To czyńcie na moją pamiątkę”.",
      "Tak samo i kielich [wziął] po wieczerzy, mówiąc: „Ten kielich jest Nowym Przymierzem w mojej krwi. To czyńcie, ilekroć będziecie pili, na moją pamiątkę”.",
      "Albowiem ilekroć ten chleb będziecie jedli i kielich pili, śmierć Pańską zwiastujecie, aż przyjdzie.",
      "A tak kto by chleb jadł lub pił kielich Pański niegodnie, winien będzie ciała i krwi Pańskiej.",
      "Niech więc sprawdza człowiek siebie samego i tak niech je z chleba, i pije z kielicha!",
      "Kto bowiem je i pije, sąd sobie je i pije, gdy nie zważa na ciało [Pańskie].",
      "Dlatego też wielu wśród was słabych i chorych, i niemało zasnęło.",
      "Bo jeśli samych siebie osądzamy, nie będziemy osądzeni.",
      "Gdy jesteśmy sądzeni, to przez Pana jesteśmy pouczani, abyśmy razem ze światem nie zostali osądzeni.",
      "Tak więc, bracia moi, gdy zbieracie się, aby jeść, czekajcie jedni na drugich.",
      "Gdy ktoś jest głodny, niech je w domu, abyście nie schodzili się na sąd. O reszcie zarządzę, jak tylko przyjdę."
    ],
    [
      "A nie chcę, bracia, abyście byli nieświadomi spraw duchowych.",
      "Wiecie, że gdy byliście poganami, to zniewoleni, do niemych bożków prowadzeni byliście.",
      "Dlatego oznajmiam wam, że nikt w Duchu Bożym mówiąc, nie powie: „Odrzucam Jezusa!”. I nikt nie może powiedzieć: „Panem Jezus”, jak tylko w Duchu Świętym.",
      "Jest rozmaitość darów łaski, ale jeden jest Duch.",
      "Jest rozmaitość służb, ale jeden Pan.",
      "Jest rozmaitość działań, ale jeden Bóg, czyniący wszystko we wszystkim.",
      "A każdemu dane jest objawienie Ducha dla wspólnego pożytku.",
      "Bo jednemu dane zostało przez Ducha słowo mądrości, a innemu słowo poznania według tego samego Ducha,",
      "jeszcze innemu wiara w tymże Duchu, a innemu dary uzdrawiania w tym samym jednym Duchu,",
      "innemu dzieła mocy, innemu prorokowanie, innemu rozróżnianie duchów, jeszcze innemu różne języki, a innemu tłumaczenie języków.",
      "I wszystko to sprawia jeden i ten sam Duch, udzielając z osobna każdemu, jak chce.",
      "Podobnie bowiem jak ciało jest jedno i ma wiele członków, a wszystkie członki ciała, mimo że są liczne, jednym ciałem są – tak i Chrystus.",
      "Albowiem w jednym Duchu my wszyscy w jedno Ciało zostaliśmy ochrzczeni, czy to Żydzi, czy Grecy, czy to niewolnicy, czy wolni, i wszyscy jednym Duchem zostaliśmy napojeni.",
      "Ciało bowiem nie jest jednym członkiem, ale wieloma.",
      "Jeśliby noga powiedziała: „Ponieważ nie jestem ręką, nie jestem z tego ciała”, to czy przez to nie jest z tego ciała?",
      "Jeśliby ucho powiedziało: „Ponieważ nie jestem okiem, nie jestem z tego ciała”, to czy przez to nie jest z tego ciała?",
      "Jeśli całe ciało okiem, to gdzie słuch? Jeśli całe słuchem, to gdzie węch?",
      "Zatem Bóg ukształtował członki w ciele każde z osobna, jak chciał.",
      "Bo gdyby wszystkie były jednym członkiem, to gdzie ciało?",
      "Tak więc wiele członków, ale jedno ciało.",
      "Nie może więc oko powiedzieć ręce: „Nie potrzebuję ciebie”, lub też głowa nogom: „Nie potrzebuję was”.",
      "Wręcz odwrotnie: członki ciała uważane za najsłabsze są najbardziej potrzebne.",
      "A o te, które uważamy za najmniej czcigodne w ciele, dbamy najbardziej. I tym intymnym okazujemy najwięcej troski.",
      "A inne tego nie potrzebują. Bóg jednak tak ukształtował ciało, by temu, co słabsze, więcej czci okazać.",
      "Aby nie było w ciele rozdarcia, ale wszystkie członki tak samo troszczyły się o siebie nawzajem.",
      "Jeśli cierpi jeden członek, współcierpią wszystkie członki, i jeśli jeden członek doznaje chwały, współradują się wszystkie członki.",
      "Wy jesteście Ciałem Chrystusa, a z osobna członkami.",
      "I tak ustanowił Bóg w Kościele: po pierwsze apostołów, po drugie proroków, po trzecie nauczycieli, następnie obdarzonych mocą, dalej darami uzdrawiania, wspomagania, kierowania, mówienia językami.",
      "Czy wszyscy są apostołami? Czy wszyscy prorokami? Czy wszyscy nauczycielami? Czy wszyscy są obdarzeni mocą?",
      "Czy wszyscy mają dary uzdrawiania? Czy wszyscy mówią językami? Czy wszyscy tłumaczą?",
      "Zabiegajcie więc o większe dary. A ja jeszcze doskonalszą drogę wam wskazuję."
    ],
    [
      "Choćbym mówił językami ludzi i aniołów, a miłości bym nie miał, stałbym się miedzią, co dźwięczy, lub cymbałem, co brzęczy.",
      "I choćbym miał proroctwo i znał tajemnice wszystkie, i miał wszelką wiedzę, i choćbym miał całą wiarę, tak iżbym góry przestawiał, a miłości bym nie miał, byłbym niczym.",
      "I choćbym rozdał wszystko, co posiadam, i choćbym wydał ciało swoje na pastwę płomieni, a miłości bym nie miał, nic mi to nie pomoże.",
      "Miłość jest pełna cierpliwości i pełna dobroci jest miłość, nie jest zazdrosna, nie jest wyniosła, nie nadyma się [miłość].",
      "Nie czyni nic nieprzystojnego, nie szuka swego, nie wpada w gniew, nie obmyśla nic złego.",
      "Nie raduje się z niesprawiedliwości, ale współraduje się prawdą.",
      "Wszystko znosi, wszystkiemu wierzy, zawsze ma nadzieję, wszystko wytrzymuje.",
      "Miłość nigdy nie ustaje. Bo czy to proroctwa – przeminą, czy to języki – zamilkną, czy to wiedza – przeminie.",
      "Bo cząstkowe jest nasze poznanie i cząstkowe prorokowanie.",
      "Ale gdy przyjdzie, co doskonałe, to cząstkowe przeminie.",
      "Gdy byłem dziecięciem, mówiłem jak dziecię, myślałem jak dziecię, rozumiałem jak dziecię, a gdy mężem się stałem, przeminęło to, co dziecinne.",
      "Albowiem teraz widzimy jak w zwierciadle, zgadując, wówczas – twarzą w twarz. Teraz poznaję częściowo, a wówczas poznam tak, jak zostałem poznany.",
      "Teraz więc trwają wiara, nadzieja, miłość – te trzy; lecz większa z nich jest miłość."
    ],
    [
      "Dążcie do miłości. Zabiegajcie też o to, co duchowe, a najbardziej o to, abyście prorokowali.",
      "Kto bowiem mówi językami, nie do ludzi mówi, ale do Boga; albowiem nikt go nie rozumie, bo w duchu mówi rzeczy tajemne.",
      "A prorokujący mówi do ludzi ku ich zbudowaniu, zachęcie i pokrzepieniu.",
      "Mówiący językami siebie samego buduje, a prorokujący buduje Kościół.",
      "Chciałbym, abyście wy wszyscy mówili językami, ale jeszcze bardziej chciałbym, abyście prorokowali. Większy bowiem jest ten, co prorokuje, niż ten, co mówi językami. Chyba żeby je tłumaczył ku zbudowaniu Kościoła.",
      "Tak więc, bracia, jeżeli przyszedłbym do was, mówiąc językami, w czym byłbym wam pożyteczny, jeślibym wam nie przekazał czy to objawienia, czy to wiedzy, czy to proroctwa, czy nauki?",
      "Przecież bezduszne przedmioty wydające dźwięk – czy to flet, czy to cytra – jeśliby nie wydawały rozmaitych tonów, jak można by rozpoznać, co jest grane na flecie lub cytrze?",
      "Gdyby trąba niewyraźny głos wydała, któż by się gotował do boju?",
      "Tak samo i wy, gdybyście mówiąc językami, nie powiedzieli słowa zrozumiałego, jak by było wiadomo, co zostało powiedziane? Rzucalibyście słowa na wiatr.",
      "Jakże wiele jest rodzajów dźwięków w świecie i każdy z nich brzmi inaczej!",
      "Jeślibym więc nie znał znaczenia tego dźwięku, byłbym dla mówiącego barbarzyńcą, a i mówiący dla mnie – barbarzyńcą.",
      "Tak samo i wy, gdy usilnie zabiegacie o dary duchowe, to starajcie się, abyście mieli je obficie ku budowaniu Kościoła.",
      "Dlatego kto mówi językami, niech modli się, by je tłumaczyć.",
      "Gdybym [bowiem] modlił się językami, modliłby się tylko mój duch, a rozum mój byłby bezczynny.",
      "Cóż więc? Będę modlił się duchem, będę się modlił i rozumem, będę śpiewał duchem, będę śpiewał i rozumem.",
      "Jeślibyś wypowiadał błogosławieństwo [w] duchu, jakże by obecny przy tym prosty człowiek odpowiedział „Amen” na twoje dziękczynienie, skoro nie wiedziałby, co mówisz?",
      "Ty bowiem dobrze składasz dziękczynienie, lecz innego to nie buduje.",
      "Dziękuję Bogu, że więcej niż wy wszyscy mówię językami.",
      "Ale w Kościele wolę powiedzieć pięć słów rozumnie, aby innych pouczyć, niż dziesięć tysięcy słów w językach.",
      "Bracia, nie bądźcie w myśleniu jak dzieci, ale wobec zła bądźcie jak niemowlęta, a w myśleniu bądźcie dojrzali.",
      "W Prawie napisano: W obcych językach i ustami obcych będę przemawiał do ludu tego, a nawet tak nie usłuchają mnie - mówi Pan.",
      "Dlatego mówienie językami nie jest znakiem dla wierzących, lecz dla niewierzących, a prorokowanie – nie dla niewierzących, lecz dla wierzących.",
      "Gdyby więc zebrał się w jedno cały Kościół i wszyscy mówiliby językami, a weszliby ludzie prości lub niewierzący, czyżby nie rzekli, że szalejecie?",
      "A gdyby wszyscy prorokowali i wszedłby człowiek niewierzący lub prosty, zostaje rozpoznany przez wszystkich i przez wszystkich doceniony,",
      "skrytości serca jego stałyby się jawne i tak, upadłszy na twarz, oddałby Bogu cześć, ogłaszając: zaiste Bóg jest pośród was.",
      "Cóż więc, bracia? Gdy się zbieracie, każdy coś wnosi: jeden – psalm, drugi – pouczenie, inny – objawienie, jeszcze inny – mówienie językami lub tłumaczenie; niech wszystko dzieje się ku zbudowaniu.",
      "Gdy ktoś mówi językami, to niech tylko dwóch lub trzech, i to po kolei, i niech jeden tłumaczy.",
      "A gdyby nie było tłumacza, to niech milczą w Kościele i niech mówią sobie i Bogu.",
      "Proroków zaś dwóch lub trzech niech przemawia, a inni niech rozsądzają.",
      "A jeśli innemu spośród siedzących zostanie dane objawienie, poprzedni niech zamilknie.",
      "Wszyscy po kolei możecie prorokować, aby wszyscy zostali pouczeni i pocieszeni.",
      "Duchy proroków prorokom są podporządkowane,",
      "albowiem Bóg nie jest Bogiem bezładu, lecz pokoju. Tak jak we wszystkich Kościołach [gromadzących] świętych.",
      "Kobiety niech milczą w Kościołach, bo nie pozwala się im mówić, lecz niech będą podporządkowane, jak i prawo mówi.",
      "A jeśli chcą się czegoś nauczyć, niech w domu pytają własnych mężów; nie przystoi bowiem kobiecie przemawiać w Kościele.",
      "Czy to od was wyszło Słowo Boże lub czy tylko do was dotarło?",
      "Jeśli ktoś uważa się za proroka lub za natchnionego przez Ducha, niech uzna, że to, co wam piszę, jest przykazaniem Pana.",
      "Jeśli ktoś tego nie uznaje, sam nie będzie uznany.",
      "Tak więc, bracia [moi], zabiegajcie o dar proroctwa i nie zabraniajcie mówić językami.",
      "A wszystko godnie i w należytym porządku niech się dokonuje."
    ],
    [
      "Przypominam wam, bracia, Ewangelię, którą wam zwiastowałem i którą przyjęliście, i przy której trwacie.",
      "Przez nią też dostępujecie zbawienia, jeśli trzymacie się tego słowa, które wam zwiastowałem, chyba że na próżno uwierzyliście.",
      "Przekazałem wam przede wszystkim, co i otrzymałem, że Chrystus umarł za grzechy nasze według Pism",
      "i że został pogrzebany, i powstał z martwych trzeciego dnia według Pism,",
      "i ukazał się Kefasowi, potem Dwunastu.",
      "Następnie ukazał się ponad pięciuset braciom naraz, z których większość żyje aż dotąd, a niektórzy umarli.",
      "Dalej ukazał się Jakubowi, potem wszystkim apostołom.",
      "W końcu, po wszystkich, ukazał się i mnie, jakby płodowi poronionemu.",
      "Ja bowiem jestem tym najmniejszym z apostołów, który nie jest godny być nazwany apostołem, ponieważ prześladowałem Kościół Boży.",
      "Ale dzięki łasce Bożej jestem, kim jestem, a łaska Jego nie stała się we mnie daremna. Ale bardziej niż wszyscy inni trudziłem się – nie ja jednak, lecz łaska Boża ze mną.",
      "Czy to więc ja, czy tamci, tak zwiastujemy i tak uwierzyliście.",
      "Więc jeśli o Chrystusie się zwiastuje, że powstał z martwych, to jakże niektórzy z was mówią, że nie ma zmartwychwstania umarłych?",
      "A jeśli nie ma zmartwychwstania umarłych, to i Chrystus nie powstał.",
      "I jeśli Chrystus nie powstał, to próżne jest zwiastowanie nasze, próżna jest też wiara wasza.",
      "Okazalibyśmy się kłamliwymi świadkami Boga, jako że świadczyliśmy przeciw Bogu, że wskrzesił Chrystusa, którego nie wskrzesił, skoro umarli nie powstają.",
      "Bo jeśli umarli nie powstają, to i Chrystus nie powstał.",
      "A jeśli Chrystus nie powstał, daremna jest wiara wasza i jeszcze jesteście w waszych grzechach.",
      "Tak więc i ci, którzy w Chrystusie zasnęli, są zgubieni.",
      "Jeśli tylko w tym życiu pokładamy nadzieję w Chrystusie, to jesteśmy godni pożałowania bardziej niż wszyscy inni ludzie.",
      "A jednak Chrystus powstał z martwych jako pierwszy z tych, którzy zasnęli.",
      "Skoro przez człowieka śmierć, to i przez Człowieka zmartwychwstanie!",
      "Jak bowiem w Adamie wszyscy umierają, tak i w Chrystusie wszyscy zostaną ożywieni.",
      "A każdy według swojego porządku: jako pierwszy Chrystus, następnie ci, którzy należą do Chrystusa podczas Jego przyjścia.",
      "A potem koniec, kiedy przekaże Królestwo Bogu i Ojcu, kiedy unicestwi wszelką zwierzchność i wszelką władzę, i moc.",
      "Bo trzeba, aby On królował, póki nie położy wszystkich nieprzyjaciół pod nogi swoje.",
      "Jako ostatni nieprzyjaciel zostanie unicestwiona śmierć,",
      "bo wszystko poddał pod nogi jego. A gdy mówi, że wszystko jest poddane, to oczywiście oprócz Tego, który Mu wszystko poddał.",
      "A kiedy wszystko zostanie Mu poddane, wtedy [i] sam Syn zostanie poddany Temu, który Mu poddał wszystko, aby Bóg był wszystkim we wszystkim.",
      "W przeciwnym razie co uczynią ci, którzy chrzczą się za umarłych? Jeśli umarli w ogóle nie powstają, to po co chrzcić się za nich?",
      "Po co i my narażamy się na niebezpieczeństwo w każdej godzinie?",
      "Każdego dnia umieram dla chwały waszej [bracia], którą mam w Chrystusie Jezusie, Panu naszym!",
      "Jeśli walczyłem z bestiami w Efezie, to – po ludzku rozumując – jaką mam z tego korzyść? Jeśli umarli nie powstają, to jedzmy i pijmy, bo jutro pomrzemy.",
      "Nie oszukujcie się: Złe rozmowy psują dobre obyczaje.",
      "Myślcie trzeźwo, jak należy, i nie grzeszcie. Niektórzy bowiem nie znają Boga. Mówię to, aby was zawstydzić.",
      "Powie ktoś jednak: „Jak powstają umarli? W jakim ciele przychodzą?”.",
      "O bezmyślny! To, co ty siejesz, nie wyda z siebie życia, jeśli nie obumrze.",
      "Gdy siejesz, nie siejesz ciała, które dopiero wyrośnie, lecz gołe ziarno, czy to pszeniczne, czy jakieś inne.",
      "Ale Bóg daje mu ciało, jak zechciał, i każdemu nasieniu własne ciało.",
      "Nie każde ciało jest takim samym ciałem, ale inne jest ludzi, inne ciało zwierząt, inne ciało ptaków, jeszcze inne ryb.",
      "Są ciała niebieskie i ciała ziemskie, ale inna jest jasność tych niebieskich, a inna tych ziemskich.",
      "Inna jasność słońca, inna jasność księżyca i inna jasność gwiazd. Bo gwiazda różni się od gwiazdy jasnością.",
      "Podobnie jest ze zmartwychwstaniem. Sieje się zniszczalne, powstaje niezniszczalne.",
      "Sieje się znikome, powstaje chwalebne, sieje się bezsilne, powstaje mocne.",
      "Sieje się ciało zmysłowe, powstaje ciało duchowe. Jeśli jest ciało zmysłowe, jest też duchowe.",
      "Tak i napisano: Stał się pierwszy człowiek, Adam, duszą żyjącą, a ostatni Adam duchem ożywiającym.",
      "Ale najpierw nie to, co duchowe, lecz to, co zmysłowe; dopiero później to, co duchowe.",
      "Pierwszy człowiek z ziemi – ziemski, drugi Człowiek – z nieba.",
      "Jaki ziemski, tacy i ziemscy, jaki ten Niebieski, tacy i niebiescy.",
      "I jak nosiliśmy obraz ziemskiego, tak też będziemy nosili obraz Niebieskiego.",
      "A to mówię, bracia, że [grzeszne] ciało i krew nie mogą dziedziczyć Królestwa Bożego ani to, co zniszczalne, nie dziedziczy tego, co niezniszczalne.",
      "Oto ogłaszam wam tajemnicę: nie wszyscy zaśniemy, lecz wszyscy zostaniemy przemienieni.",
      "Nagle, w mgnieniu oka, na dźwięk ostatniej trąby – bo trąba zabrzmi – i umarli będą wskrzeszeni jako niezniszczalni, i my zostaniemy przemienieni.",
      "Trzeba bowiem, żeby to, co zniszczalne, przyoblekło się w niezniszczalność, i to, co śmiertelne, przyoblekło się w nieśmiertelność.",
      "A kiedy to, co zniszczalne, przyoblecze się w niezniszczalność, i to, co śmiertelne, przyoblecze się w nieśmiertelność, wtedy spełni się Słowo napisane: Pochłonięta jest śmierć przez zwycięstwo.",
      "Gdzie twe, o śmierci, zwycięstwo? Gdzie twoje, o śmierci, żądło?",
      "Żądłem śmierci jest grzech, a mocą grzechu – Prawo.",
      "Ale dzięki [niech będą] Bogu, który daje nam zwycięstwo przez Pana naszego, Jezusa Chrystusa.",
      "Tak więc, bracia moi umiłowani, twardzi bądźcie, niewzruszeni, zawsze przynoszący obfity plon w dziele Pańskim, wiedząc, że trud wasz nie jest daremny w Panu."
    ],
    [
      "A co do składki na rzecz świętych, uczyńcie i wy, tak jak poleciłem Kościołom Galacji.",
      "Pierwszego dnia po szabacie niech każdy z was ze swojego dochodu odkłada, co może, i przechowuje, aby nie urządzać składki dopiero wtedy, kiedy przyjdę.",
      "A kiedy przybędę, to tych, których wskażecie, poślę z listami, aby odnieśli wasz dar do Jeruzalem.",
      "A gdyby i mnie wypadło tam iść, pójdą razem ze mną.",
      "Przyjdę do was, gdy przejdę przez Macedonię, bo idę teraz przez Macedonię.",
      "A u was być może zatrzymam się, a nawet przezimuję, abyście wy mnie wyprawili, dokądkolwiek bym szedł.",
      "Bo nie chcę was widzieć teraz mimochodem, gdyż mam nadzieję zatrzymać się u was jakiś czas, jeśli Pan pozwoli.",
      "Pozostanę w Efezie aż do Pięćdziesiątnicy.",
      "Albowiem otworzyła się przede mną wielka brama dla owocnej działalności, ale przeciwników wielu.",
      "A gdy przyjdzie Tymoteusz, uważajcie, aby bez lęku przebywał u was, bo dzieło Pańskie wypełnia jak i ja.",
      "Niech więc nikt go nie poniża. Wyprawcie go w pokoju, aby przybył do mnie, gdyż oczekuję go z braćmi.",
      "Jeśli chodzi o brata Apollosa, to bardzo go prosiłem, aby przyszedł do was z braćmi, ale ciągle nie było woli, aby już mógł przyjść. Przyjdzie zaś, kiedy będzie czas po temu.",
      "Czuwajcie, trwajcie w wierze, bądźcie mężni, bądźcie mocni!",
      "Wszystko u was niech się dokonuje w miłości.",
      "A proszę was, bracia – bo przecież znacie dom Stefanasa, że jest pierwociną Achai i że oddał siebie na służbę świętym",
      "– abyście i wy byli posłuszni takim ludziom oraz każdemu, kto tak współpracuje i trudzi się.",
      "Cieszę się też z przyjścia Stefanasa i Fortunata, i Achaika, gdyż oni pustkę po was wypełnili,",
      "pokrzepili bowiem ducha mego i waszego. Szanujcie więc takich!",
      "Pozdrawiają was Kościoły Azji. Pozdrawiają was serdecznie w Panu Akwila i Pryscylla razem z Kościołem, który jest w ich domu.",
      "Pozdrawiają was wszyscy bracia. Pozdrówcie siebie nawzajem pocałunkiem świętym.",
      "Pozdrowienie moją, Pawła, ręką.",
      "Jeśli ktoś nie miłuje Pana, niech będzie odrzucony. Maranata.",
      "Łaska Pana, Jezusa, z wami.",
      "Miłość moja z wami wszystkimi w Chrystusie Jezusie."
    ]
  ],
  [
    [
      "Paweł, apostoł Chrystusa Jezusa z woli Bożej, i Tymoteusz, brat, do Kościoła Bożego, który jest w Koryncie, wraz ze wszystkimi świętymi, którzy są w całej Achai.",
      "Łaska wam i pokój od Boga Ojca naszego, i Pana, Jezusa Chrystusa.",
      "Błogosławiony Bóg i Ojciec Pana naszego, Jezusa Chrystusa, Ojciec szczodrobliwości i Bóg wszelkiej pociechy,",
      "który pociesza nas w każdym utrapieniu naszym, abyśmy i my tych, którzy są w jakimkolwiek utrapieniu, mogli pocieszać tym pocieszeniem, jakim sami jesteśmy pocieszani przez Boga.",
      "Albowiem jak wielkie są w nas cierpienia Chrystusa, tak samo wielkie jest pocieszenie nasze przez Chrystusa.",
      "Gdy doznajemy ucisku, to dla waszego pocieszenia i zbawienia, gdy jesteśmy pocieszani, to dla waszego pocieszenia, które sprawia wytrwałość w tych cierpieniach, jakich i my doznajemy.",
      "A nadzieja nasza co do was jest niewzruszona, gdyż wiemy, że jak jesteście uczestnikami cierpień, tak też i pocieszenia.",
      "Nie chcemy bowiem, bracia, abyście nie wiedzieli o utrapieniu naszym, którego doznaliśmy w Azji, o tym, że ponad wszelką miarę i ponad siły zostaliśmy udręczeni, tak że wręcz zwątpiliśmy, czy przeżyjemy.",
      "I sami w sobie mieliśmy wyrok śmierci, abyśmy nie pokładali nadziei w sobie, ale w Bogu, który wskrzesza umarłych,",
      "który uratował nas od pewnej śmierci i uratuje, i mamy nadzieję, jeszcze będzie ratował;",
      "także przy udziale waszej modlitwy za nas, aby z ust wielu za dar łaski nam dany składane było za nas dziękczynienie przez wielu.",
      "Albowiem taka jest chluba nasza: świadectwo naszego sumienia, że w prostocie i czystości Bożej, nie w mądrości cielesnej, ale w łasce Bożej, postępujemy na tym świecie, a szczególnie wobec was.",
      "Nie piszemy do was niczego innego jak tylko to, co czytacie i znacie. A mam nadzieję, że aż do końca poznacie.",
      "Jak zresztą po części już nas poznaliście, że jesteśmy chlubą waszą, tak jak i wy naszą w Dniu Pana [naszego], Jezusa.",
      "I z tą ufnością chciałem od dawna przyjść do was, abyście po raz wtóry łaskę otrzymali;",
      "i od was pójść do Macedonii, i znowu z Macedonii przejść do was, a wy wyprawilibyście mnie do Judei.",
      "Czy pragnąc tego, wybrałem lekkomyślnie? Albo czy tego pragnąc, według ciała pragnę, aby u mnie było i „tak, tak”, i „nie, nie”?",
      "Jak wierny jest Bóg, tak słowo nasze do was nie jest „tak i nie”.",
      "Albowiem Boży Syn, Jezus Chrystus, Ten, który pośród was był zwiastowany przeze mnie i Sylwana, i Tymoteusza, nie stał się „tak i nie”, ale „tak” w Nim się stało.",
      "Bo ile jest obietnic Bożych, w Nim są „tak”. Dlatego też przez Niego mówimy „Amen” Bogu na chwałę.",
      "A Tym, który utwierdza nas razem z wami w Chrystusie i namaszcza nas, jest Bóg.",
      "On wycisnął na nas pieczęć i dał zadatek Ducha w serca nasze.",
      "Ja wzywam Boga na świadka duszy mojej, że oszczędzając was, jeszcze nie przyszedłem do Koryntu.",
      "Nie dlatego, że jesteśmy panami waszej wiary, lecz jesteśmy współtwórcami waszej radości. Albowiem wiarą stoicie."
    ],
    [
      "Postanowiłem bowiem sobie nie przybywać do was znowu w smutku.",
      "Bo jeśli ja zasmucam was, kto uraduje mnie, jeśli nie ten, którego ja zasmuciłem?",
      "I napisałem wam to właśnie, abym gdy przyjdę, nie doznał smutku od tych, od których powinienem doznać radości, przeświadczony co do was wszystkich, że moja radość jest radością was wszystkich.",
      "Albowiem z wielkiego ucisku i utrapienia serca napisałem do was wśród wielu łez, nie po to, aby was zasmucić, lecz abyście poznali wielką miłość, którą mam do was.",
      "A jeśli ktoś zasmucił, nie mnie zasmucił, ale poniekąd – by nie powiedzieć za dużo – was wszystkich.",
      "Starczy takiemu kara wymierzona przez większość.",
      "Takiemu należy raczej wybaczyć i pocieszyć go, aby nie pogrążył się w nadmiernym smutku.",
      "Dlatego proszę was, abyście okazali mu miłość.",
      "Po to przecież napisałem, aby was wypróbować, czy we wszystkim jesteście posłuszni.",
      "Bo cokolwiek komu wybaczacie, ja też; ponieważ ja wybaczyłem, cokolwiek było wam do wybaczenia, ze względu na was przed obliczem Chrystusa,",
      "żebyśmy przez szatana nie zostali zwiedzeni – bo jego zamysły nie są nam nieznane.",
      "A kiedy przybyłem dla Ewangelii Chrystusowej do Troady i drzwi zostały mi otwarte w Panu,",
      "duch mój nie doznał ulgi, bo nie znalazłem Tytusa, brata mego, ale pożegnawszy się z nimi, wyruszyłem do Macedonii.",
      "A dzięki Bogu, który zawsze pozwala nam triumfować w Chrystusie i woń Jego poznania objawiać przez nas na każdym miejscu;",
      "bo jesteśmy miłą wonnością Chrystusa dla Boga wśród tych, którzy są zbawiani, i tych, którzy giną:",
      "jednym wonią śmierci ku śmierci, a innym wonią życia ku życiu. I któż dorósł do tego?",
      "Gdyż nie jesteśmy jak wielu kupczących Słowem Bożym, ale głosimy szczerze, z Boga, w obliczu Boga, w Chrystusie."
    ],
    [
      "Czy zaczynamy znowu siebie przedstawiać? Czy potrzebujemy, jak niektórzy, listów polecających do was albo od was?",
      "Wy jesteście listem naszym, napisanym w sercach naszych, poznawanym i odczytywanym przez wszystkich ludzi.",
      "To oczywiste, że jesteście listem Chrystusowym dzięki naszej służbie, napisanym nie atramentem, ale Duchem Boga żywego, nie na kamiennych tablicach, lecz na cielesnych tablicach serc.",
      "A taką ufność przez Chrystusa pokładamy w Bogu,",
      "nie żebyśmy sami zdolni byli pomyśleć coś jakby z siebie samych, lecz zdolność nasza jest z Boga,",
      "który i nas uczynił zdolnymi do służby Nowego Przymierza; nie litery, lecz Ducha. Bo litera zabija, a Duch ożywia.",
      "Ale jeśli nawet służba temu, co śmiertelne, wyryta literami na kamieniach, dokonywała się w chwale, tak że synowie Izraela nie mogli spoglądać na oblicze Mojżesza z powodu chwały jego oblicza, która przecież przemija,",
      "to ileż bardziej służba temu, co duchowe, w chwale będzie.",
      "Bo jeśli chwałą jest służba osądzania, to o wiele bardziej obfituje chwałą służba sprawiedliwości.",
      "Gdyż to, co było obdarzone chwałą, nie jest aż tak chwalebne wobec tej przemożnej chwały.",
      "Jeśli bowiem chwalebne jest to, co przemija, tym bardziej to, co w chwale trwa.",
      "A mając aż taką nadzieję, z wielką odwagą działamy",
      "i nie tak jak Mojżesz, który nakładał na swoje oblicze zasłonę, aby synowie Izraela nie widzieli końca tego, co przemija.",
      "Ale myśli ich stępiały. Bo aż do dnia dzisiejszego ta sama zasłona zostaje, gdy czytają Stare Przymierze; nie da się jej odsłonić, bo odsłaniana jest tylko w Chrystusie.",
      "Aż do dnia dzisiejszego, ilekroć jest czytany Mojżesz, zasłona leży na ich sercu.",
      "I gdyby tylko nawrócili się do Pana, zdjęta byłaby zasłona.",
      "Pan jest Duchem, a gdzie Duch Pański, tam wolność.",
      "A my wszyscy z odsłoniętą twarzą, oglądając jakby w zwierciadle chwałę Pańską, przemieniamy się w ten obraz w coraz większej chwale, za sprawą Pańskiego Ducha."
    ],
    [
      "Dlatego pełniąc taką służbę na mocy okazanego nam miłosierdzia, nie poddajemy się zniechęceniu,",
      "ale odrzuciliśmy to, co się wstydliwie ukrywa, nie postępując przewrotnie ani nie fałszując Słowa Bożego, lecz – przez odsłanianie prawdy – poddając się osądowi każdego sumienia ludzkiego przed Bogiem.",
      "A jeśli jest zasłonięta Ewangelia nasza, to tylko dla tych, którzy giną,",
      "dla niewierzących, którym bóg świata tego zaślepił myśli, aby nie widzieli światłości Ewangelii chwały Chrystusa, który jest obrazem Boga.",
      "Bo nie siebie samych zwiastujemy, ale Jezusa Chrystusa, Pana, a siebie jako wasze sługi dla Jezusa.",
      "Albowiem Bóg, który rzekł: „Niech z ciemności światłość zajaśnieje”, zapalił światłość w sercach naszych, aby zajaśniało poznanie chwały Bożej na obliczu [Jezusa] Chrystusa.",
      "A mamy ten skarb w naczyniach glinianych, aby przeobfitość mocy była z Boga, a nie z nas.",
      "Z każdej strony uciśnieni, lecz nie zdławieni, wpędzani w rozpacz, lecz pełni nadziei,",
      "prześladowani, lecz nie porzuceni, powaleni, lecz nie zniszczeni,",
      "zawsze śmierć Jezusa w ciele dźwigając, aby i życie Jezusa w ciele naszym się objawiło.",
      "My bowiem, żyjący, nieustannie na śmierć jesteśmy wydawani z powodu Jezusa, aby i życie Jezusa objawiło się w śmiertelnym ciele naszym.",
      "Tak więc w nas działa śmierć, a w was - życie.",
      "A mając tego samego ducha wiary, zgodnie z tym, co napisano: Uwierzyłem, dlatego przemówiłem, i my wierzymy, dlatego też mówimy,",
      "z tego też powodu Ten, który wskrzesił Pana, Jezusa, i nas też wespół z Jezusem wskrzesi i postawi przed sobą razem z wami.",
      "To wszystko bowiem dla was, aby łaska pomnażana przez dziękczynienie wielu obfitowała na chwałę Bożą.",
      "Dlatego nie tracimy ducha, chociaż nasz zewnętrzny człowiek marnieje, lecz ten wewnętrzny odnawia się z dnia na dzień.",
      "Albowiem krótkotrwała lekkość utrapienia naszego gotuje nam w przeogromnej obfitości wiekuistą wielkość chwały.",
      "Nie wpatrujemy się w to, co widzialne, lecz w to, co niewidzialne, bo co widzialne, jest tymczasowe, a to, co niewidzialne, jest wieczne."
    ],
    [
      "Wiemy przecież, że jeśli ten nasz ziemski, nietrwały dom zostanie zburzony, budowlę od Boga mamy, dom nieuczyniony rękami, wieczny w niebie.",
      "Właśnie dlatego wzdychamy, pragnąc usilnie przyoblec się w to domostwo z nieba,",
      "obyśmy tylko sądząc, żeśmy obleczeni, nie okazali się nadzy.",
      "Tak więc przebywając w tym nietrwałym domu, wzdychamy pod brzemieniem, ponieważ nie chcemy zewlec go z siebie, lecz pozostać w nim, tak aby to, co śmiertelne, zostało pochłonięte przez życie.",
      "A Bóg, który po to nas stworzył, dał nam zadatek Ducha.",
      "Mając zawsze ufność, wiemy, że mieszkając w ciele, oddalamy się od Pana,",
      "bo wiarą żyjemy, a nie widzeniem.",
      "Ufamy więc i pragniemy raczej wyjść z ciała i zadomowić się u Pana.",
      "Dlatego za rzecz godną uważamy czy to pozostając w ciele, czy poza nim, Jemu się podobać.",
      "Wszystkim bowiem nam trzeba zjawić się przed sądem Chrystusowym, aby każdy otrzymał zapłatę za to, co w ciele uczynił: czy to dobre, czy złe.",
      "Bo wiedząc, czym jest bojaźń Pana, ludzi pozyskujemy i dla Boga jesteśmy otwarci, a mam nadzieję, że jesteśmy otwarci także dla waszych sumień.",
      "Nie polecamy wam znowu siebie, lecz żebyście mieli w nas powód do chlubienia się wobec tych, którzy chwalą się tym, co zewnętrzne, a nie tym, co w sercu.",
      "Jeśli bowiem wznosimy się ponad to, co zmysłowe, to dla Boga, a jeśli myślimy rozumnie, to dla was.",
      "Albowiem miłość Chrystusowa ogarnia nas, tak myślących: jeśli jeden umarł za wszystkich, to wszyscy umarli.",
      "A umarł za wszystkich, aby ci, którzy żyją, już nie dla siebie żyli, lecz dla Tego, który za nich umarł i został wskrzeszony.",
      "Tak więc odtąd nie znamy nikogo według ciała; a jeśli nawet poznaliśmy Chrystusa według ciała, to teraz już tak nie znamy.",
      "Zatem jeśli ktoś jest w Chrystusie, jest nowym stworzeniem. To, co stare, przeminęło i stało się nowe.",
      "A to wszystko z Boga, który pojednał nas z sobą przez Chrystusa i dał nam służbę pojednania,",
      "jako że Bóg był w Chrystusie, jednając świat ze sobą, nie licząc ludziom ich przestępstw, i włożył w nas słowo pojednania,",
      "więc w imieniu Chrystusa sprawujemy poselstwo, jak gdyby Bóg przez nas napominał; w imieniu Chrystusa prosimy: dajcie się pojednać z Bogiem!",
      "[On] Tego, który nie znał grzechu, za nas grzechem uczynił, abyśmy w Nim stali się sprawiedliwością Bożą."
    ],
    [
      "A trudząc się wspólnie, wzywamy was, abyście na próżno nie przyjmowali łaski Bożej.",
      "Mówi bowiem: W czasie łaskawym wysłuchałem cię i w dniu zbawienia pomogłem ci. Oto teraz czas dogodny, oto teraz dzień zbawienia.",
      "W niczym nikomu nie dajemy zgorszenia, aby nie zniesławiono tej służby.",
      "A we wszystkim uważamy się za sługi Boga: w wielkiej cierpliwości, w udrękach, w potrzebach, w uciskach,",
      "w chłostach, w więzieniach, w rozruchach, w trudach, w nocnych czuwaniach, w postach,",
      "w czystości, w poznaniu, w wielkoduszności, w dobroci, w Duchu Świętym, w miłości nieobłudnej,",
      "w mówieniu prawdy, w mocy Bożej; przez oręż sprawiedliwości w prawej i lewej ręce,",
      "przez chwałę i hańbę, przez zniesławienie i dobrą sławę – jako zwodziciele i prawdomówni,",
      "jako nieznani i znani, jako umierający i oto żyjemy, jako karceni, a nieuśmierceni,",
      "jako zasmuceni, a zawsze radośni, jako ubodzy, a wzbogacający wielu, jako nic nie mający, a posiadający wszystko.",
      "Usta nasze otwarły się ku wam, koryntianie, serce nasze szeroko się otworzyło.",
      "Nie wam jest ciasno w nas, lecz ciasno jest wam w waszym wnętrzu.",
      "Jak do dzieci mówię: odwzajemniając się, otwórzcie się szeroko i wy!",
      "Nie poddawajcie się pod obce jarzmo z niewiernymi! Bo jakaż to wspólnota sprawiedliwości z bezprawiem? Lub co to za społeczność światła z ciemnością?",
      "Jakaż zgoda Chrystusa z Belialem i jakiż dział ma wierzący z niewiernym?",
      "Co wreszcie łączy świątynię Bożą z bożkami? My bowiem jesteśmy świątynią Boga żywego, tak jak sam powiedział: Zamieszkam wśród nich i będę chodzić wśród nich, i będę ich Bogiem, a oni będą moim ludem.",
      "Dlatego wyjdźcie spośród nich i odłączcie się od nich – mówi Pan. I tego, co nieczyste, nie dotykajcie; a ja was przyjmę.",
      "I będę wam Ojcem, a wy będziecie mi synami i córkami – mówi Pan Wszechwładca."
    ],
    [
      "Mając więc takie obietnice, umiłowani, oczyśćmy siebie ze wszelkiej skazy ciała i ducha, dopełniając uświęcenia w bojaźni Bożej.",
      "Przygarnijcie nas! Nikogo nie skrzywdziliśmy, nikogo nie zniszczyliśmy, nikogo nie wyzyskaliśmy.",
      "Nie mówię, by osądzać. Już bowiem powiedziałem, że w sercach naszych jesteście, byśmy razem umierali i razem żyli.",
      "Mam wielką śmiałość wobec was, jesteście też moją wielką chlubą. Jestem pełen pociechy, przepełnia mnie radość pośród wszelkich naszych utrapień.",
      "Bo gdy przybyliśmy do Macedonii, ciało nasze nie zaznało żadnego odpoczynku, lecz zewsząd doznaliśmy utrapień: z zewnątrz walki, od wewnątrz lęki.",
      "Ale Pocieszyciel pokornych, Bóg, pocieszył nas przyjściem Tytusa.",
      "Nie tylko jednak jego przybyciem, lecz także pocieszeniem, którego doznał pośród was, opowiadając nam o waszej tęsknocie, o waszym żalu, o waszej żarliwej trosce o mnie—tak że jeszcze bardziej się uradowałem.",
      "Bo jeśli nawet zasmuciłem was listem, nie żałuję, [a] jeśli żałowałem, to widzę, że ten list tylko chwilowo was zasmucił.",
      "Teraz raduję się nie [z tego], że zostaliście zasmuceni, tylko że smutek skłonił was do nawrócenia. Zasmuciliście się bowiem po Bożemu, tak że nie doznaliście od nas żadnego uszczerbku.",
      "Albowiem nie żałuje się tego, że troska [o sprawy] Boże przez nawrócenie prowadzi ku zbawieniu, a troska [o sprawy] ziemskie powoduje śmierć.",
      "To bowiem zatroskanie o sprawy Boże jakże wielką wzbudziło waszą gorliwość, jaką obronę, jakie oburzenie, jaką bojaźń, jaką tęsknotę, jaki zapał, jakie pragnienie sprawiedliwości. W ogóle okazaliście się nienaganni w tej sprawie.",
      "Jeśli więc napisałem do was, to nie ze względu na tego, który wyrządził niesprawiedliwość, ani ze względu na tego, który doznał niesprawiedliwości, ale [ze względu na was], żeby okazała się przed Bogiem gorliwość wasza o nas.",
      "Przez to zostaliśmy pocieszeni. A w tym pocieszeniu naszym ucieszyliśmy się jeszcze bardziej radością Tytusa, albowiem duch jego przez was wszystkich pokrzepiony został.",
      "Bo jeśli czymkolwiek chlubiłem się wami przed nim, nie zostałem zawstydzony. Lecz jak zawsze prawdę mówiłem wam, tak i to, z czego chlubiliśmy się przed Tytusem, okazało się prawdą.",
      "A wnętrze jego jeszcze bardziej lgnie do was, gdy wspomina oddanie was wszystkich, jak z bojaźnią i drżeniem przyjęliście go.",
      "Raduję się, że we wszystkim śmiało mogę zdać się na was."
    ],
    [
      "A oznajmiamy wam, bracia, o łasce Bożej danej Kościołom Macedonii,",
      "że w wielkim doświadczeniu ucisku, ich obfitość radości i głębia ich ubóstwa zaobfitowały bogactwem ich hojności.",
      "W miarę sił, a nawet, świadczę, i ponad siły, z własnego wyboru,",
      "z wielką serdecznością – prosząc nas o łaskę i uczestnictwo w służbie na rzecz świętych,",
      "i nie tylko tak, jak spodziewaliśmy się – oddali siebie samych najpierw Panu, potem nam z woli Bożej.",
      "Dlatego zachęciliśmy Tytusa, aby jak już rozpoczął, tak i dokończył wśród was to dzieło miłości.",
      "Ale jak obfitujecie we wszystko, w wiarę, w słowo, w poznanie i we wszelką gorliwość oraz w naszą miłość do was, [chciałbym], abyście i w tym dziele miłości obfitowali.",
      "Mówiąc to, nie rozkazuję, lecz wskazując na gorliwość innych, sprawdzam szczerość waszej miłości.",
      "Znacie przecież łaskę Pana naszego, Jezusa Chrystusa, że będąc bogaty, dla was stał się ubogim, abyście się wzbogacili Jego ubóstwem.",
      "I radę wam daję w tej sprawie, to bowiem jest pożyteczne dla was, którzyście nie tylko zaczęli działać, ale już przed rokiem ochoczo postanowiliście",
      "– teraz dokończcie dzieła, aby jak ochoczy był zamiar, tak również wykonanie było według waszych możliwości.",
      "Jeśli bowiem jest ochoczy zamiar, to zasługuje na uznanie według tego, co się ma, a nie według tego, czego się nie ma.",
      "Bo nie chodzi o to, aby innym ulżyć, a was udręczyć, lecz o równość.",
      "W czasie teraźniejszym wasza obfitość niech uzupełni to, czego im nie dostaje, aby i ich obfitość stała się uzupełnieniem waszego niedostatku. Aby nastała taka równość,",
      "jak napisano: Kto miał wiele, nie pomnożył, a kto miał mało, nie pomniejszył.",
      "Bogu niech będą dzięki, Temu, który taką gorliwością o was obdarzył serce Tytusa.",
      "Albowiem przyjął tę zachętę, a będąc jeszcze bardziej gorliwy, z własnej woli poszedł do was.",
      "Posłaliśmy z nim brata, którego za zwiastowanie Ewangelii sławią wszystkie Kościoły.",
      "A nie tylko to, lecz został wybrany przez Kościoły na naszego towarzysza podróży w tym dziele miłosierdzia, któremu służymy ku chwale Pańskiej i dla wykonania naszego zamiaru,",
      "strzegąc się tego, aby ktoś nas nie obmawiał z powodu hojności darów, którymi służymy.",
      "Myślimy bowiem o tym, co jest dobre nie tylko przed Panem, ale i przed ludźmi.",
      "Posłaliśmy z nimi brata naszego, którego wielokrotnie w wielu sprawach wypróbowaliśmy jako gorliwego, a który teraz okazał się jeszcze gorliwszy z powodu wielkiego zaufania do was.",
      "Jeśli chodzi o Tytusa, jest mi współtowarzyszem, a wśród was współpracownikiem, a jeśli chodzi o braci naszych, są wysłannikami Kościołów – chwałą Chrystusową.",
      "Okażcie więc im miłość waszą, a dumę naszą z was przed obliczem Kościołów."
    ],
    [
      "O służbie wobec świętych nie trzeba wam pisać.",
      "Znam bowiem waszą ochotę, którą chlubię się przed Macedończykami, mówiąc, że Achaja jest gotowa od roku; a wasza gorliwość pobudziła wielu.",
      "Posłałem zaś braci, aby nasze chlubienie się wami nie okazało się w tej sprawie próżne, abyście – jak już powiedziałem – byli przygotowani.",
      "Tak że gdyby przyszli ze mną Macedończycy i zastali was nieprzygotowanymi, my, którzy się tu tak chlubimy, bylibyśmy zawstydzeni, nie mówiąc już o was.",
      "Za konieczne uznałem poprosić braci, aby przyszli do was wcześniej, żeby zawczasu obiecane wasze szczodre dary były już przygotowane jako błogosławiony dar, a nie jako danina.",
      "Tak więc: kto skąpo sieje, skąpo zbierze, a kto szczodrze sieje, szczodre zbierze żniwo,",
      "każdy jak postanowił w sercu, bez żalu ani pod przymusem, albowiem radosnego dawcę miłuje Bóg.",
      "A mocen jest Bóg darować wam obficie wszelką łaskę, abyście zawsze mając wszystkiego pod dostatkiem, obfitowali w każdy dobry czyn.",
      "Jak napisano: Rozdzielił, dał ubogim, sprawiedliwość jego trwa na wieki.",
      "A Ten, który daje ziarno siewcy i chleb na pokarm, daruje i pomnoży ziarno wasze, i da wzrost plonom waszej sprawiedliwości.",
      "A we wszystkim wzbogaceni, w całej prostocie, będziecie mogli okazywać szczodrobliwość, która przez nas pobudza do dziękczynienia Bogu.",
      "Albowiem służba dla tego wspólnego dzieła nie tylko uzupełnia to, czego nie dostaje świętym w tej służbie, ale i obfituje mnóstwem dziękczynień składanych Bogu",
      "przez tych, którzy – wypróbowani w tej służbie – wychwalają Boga z powodu posłuszeństwa w waszym wyznawaniu Ewangelii Chrystusowej i szczerości we wspólnocie z nimi i ze wszystkimi.",
      "W ich modlitwach za was pragnę być z wami ze względu na przemożną łaskę Bożą spoczywającą na was.",
      "Dzięki niech będą Bogu za niewysłowiony dar Jego."
    ],
    [
      "Ja sam, Paweł, proszę was przez łagodność i łaskawość Chrystusa, ja, który gdy jestem osobiście pośród was, jestem pokorny, a gdy bywam daleko - srogi.",
      "Proszę, abym gdy będę obecny, nie musiał okazywać srogości, o którą jestem posądzany, występując przeciwko niektórym, co myślą, że my postępujemy według ciała.",
      "W ciele bowiem postępując, nie wedle ciała walczymy.",
      "Albowiem oręż naszej walki nie jest cielesny, lecz z mocy Boga, burzący warownie, burzący ludzkie rozumowanie",
      "i każdą wyniosłość, która podnosi się przeciw poznaniu Boga, i zniewalający wszelką myśl do posłuszeństwa Chrystusowi,",
      "gotowy do ukarania każdego nieposłuszeństwa, aż wasze posłuszeństwo będzie całkowite.",
      "Patrzcie na to, co przed wami. Jeśli ktoś jest pewny, że jest Chrystusowy, to niech znowu pomyśli sobie, że jak on jest Chrystusowy, tak i my.",
      "Gdybym nawet trochę ponad miarę chlubił się władzą naszą, którą dał Pan ku budowaniu was, a nie burzeniu, nie byłbym zawstydzony.",
      "Lecz żeby nie wydawało się, jakobym straszył was listami",
      "– albowiem niektórzy mówią, że listy są poważne i mocne, a obecność fizyczna marna i słowo niewiele warte",
      "– ten niech pomyśli, że jacy jesteśmy w słowie [naszych] Listów, będąc nieobecni, tacy też, będąc obecni, w czynie.",
      "Nie odważamy się bowiem zaliczać siebie do tych, którzy sami siebie polecają, lub stawiać się z nimi na równi. Albowiem oni sami siebie mierząc i porównując, nie rozumieją siebie.",
      "My zaś nie będziemy się chlubić bez miary, lecz według tej miary, której normę wyznaczył nam Bóg, abyśmy dotarli aż do was.",
      "Zresztą nie przypisujemy sobie żadnego prawa, którego nie mielibyśmy, gdybyśmy do was nie dotarli, a przecież dotarliśmy aż do was z Ewangelią Chrystusową.",
      "Nie tak jak byśmy się bez miary chwalili cudzymi trudami, nadzieję mając, że gdy wzrośnie wiara wasza, wywyższeni zostaniemy pośród was ponad miarę tego, co uważamy za dopuszczalne.",
      "Zwiastujemy Ewangelię poza waszymi granicami, ale nie w obrębie pracy innych, aby się nie chlubić tym, co zostało już dokonane.",
      "Kto pragnie się chlubić, niech Panem się chlubi.",
      "Bo nie ten, kto sam siebie poleca, jest doświadczony, ale ten, którego Pan poleca."
    ],
    [
      "Obyście znieśli trochę mojej głupoty! Zresztą znosicie mnie.",
      "Bo troszczę się o was gorliwie Bożą gorliwością, gdyż oddałem was jednemu Mężowi, aby jako dziewicę nieskalaną przedstawić was Chrystusowi.",
      "A boję się, aby jak wąż zwiódł Ewę w swojej przewrotności, tak aby i myśli wasze nie zostały odarte z prostoty [i nieskalaności] – tej Chrystusowej.",
      "Gdy bowiem ktoś przychodzi i głosi innego Jezusa, którego nie zwiastowaliśmy, lub bierzecie innego ducha, którego nie wzięliście, albo inną Ewangelię, której nie przyjęliście – dobrze to znosicie.",
      "Lecz sądzę, że w niczym nie ustępuję tym arcyapostołom.",
      "Jeśli nawet jestem prostakiem w słowie, to nie w poznaniu, ale pod każdym względem, we wszystkim odkryłem się wobec was.",
      "Czy grzech popełniłem, poniżając siebie, abyście wy byli wywyższeni? Albo że za darmo głosiłem wam Ewangelię Bożą?",
      "Inne Kościoły obciążyłem, przyjmując zapłatę za służbę dla was.",
      "I kiedy byłem wśród was i w potrzebie byłem, nikomu nie stałem się ciężarem. Czego mi nie dostawało, dopełnili bracia przybyli z Macedonii. I trzymałem się tego i będę się trzymał, abym w niczym nie był wam ciężarem.",
      "Prawda Chrystusowa we mnie ręczy, że ta chluba nie zostanie mi odjęta w granicach Achai.",
      "Dlaczego? Że was nie miłuję? Bóg to wie.",
      "A co czynię, będę i dalej czynił, abym pozbawił powodu do chluby tych, którzy chcą go mieć, żeby w tym, czym się chwalą, zostali uznani za takich jak my.",
      "Ci są apostołami fałszywymi, oszukańczymi robotnikami, podszywającymi się pod apostołów Chrystusowych.",
      "To nic dziwnego, bo sam szatan podszywa się pod anioła światłości.",
      "I nic wielkiego, jeśli i słudzy jego podszywają się pod sługi sprawiedliwości, a koniec ich będzie według ich czynów.",
      "Znowu mówię: niech mnie nikt nie uważa za głupiego, a jeśli już tak, to przyjmijcie mnie jako głupiego, abym i ja mógł się nieco pochlubić.",
      "Co mówię, nie według Pana mówię, lecz jakby w głupocie, jakby w zuchwałości przechwalania się.",
      "Ponieważ wielu chlubi się według ciała, i ja będę się chlubił.",
      "Bo chętnie znosicie głupich, sami będąc mądrymi.",
      "Ponieważ znosicie, gdy was ktoś zniewala, gdy was ktoś objada, gdy was ktoś wyzyskuje, gdy się ktoś wywyższa, gdy ktoś was policzkuje.",
      "Ze wstydem to przyznaję, mówię, że na to byliśmy zbyt słabi. Gdy się ktoś zdobywa na odwagę – z głupoty mówię – odważam się i ja.",
      "Hebrajczykami są? – ja też. Izraelitami są? – ja też. Potomstwem Abrahama są? – ja też.",
      "Sługami Chrystusa są? Tracąc rozum, mówię: tym bardziej ja. Więcej się trudziłem, częściej byłem w więzieniu, bardziej byłem bity, częstokroć narażony na śmierć.",
      "Od Żydów otrzymałem pięć razy po czterdzieści [batów] bez jednego.",
      "Trzy razy zostałem obity rózgami, raz – ukamienowany, trzy razy byłem na tonącym statku, noc i dzień przeżyłem na głębokim morzu,",
      "wielokrotnie w podróżach, w niebezpieczeństwach na rzekach, w niebezpieczeństwach od rozbójników, w niebezpieczeństwach od rodaków, w niebezpieczeństwach od pogan, w niebezpieczeństwach w mieście, w niebezpieczeństwach na pustyni, w niebezpieczeństwach na morzu, w niebezpieczeństwach wśród fałszywych braci.",
      "W trudzie i mozole, wielokrotnie w nocnych czuwaniach, w głodzie i pragnieniu, wielokrotnie w postach, w zimnie i nagości,",
      "a ponadto natłok spraw codziennych – troska o wszystkie Kościoły.",
      "Ktoś słabnie, a ja bym nie słabł? Ktoś byłby gorszony, a ja bym nie płonął?",
      "Jeśli trzeba się chlubić, to ja moimi słabościami się chlubię.",
      "Bóg i Ojciec Pana, Jezusa, wie, On, błogosławiony na wieki, że nie kłamię.",
      "W Damaszku etnarcha króla Aretasa polecił strzec miasta damasceńczyków, aby mnie pojmać.",
      "Ale w koszu przez okno zostałem spuszczony z muru i uszedłem z rąk jego."
    ],
    [
      "Jeśli już trzeba się chlubić, co nie jest pożyteczne, przejdę do widzeń i objawień Pańskich.",
      "Znam człowieka w Chrystusie, który przed czternastu laty – czy to w ciele, nie wiem, czy to poza ciałem, nie wiem, Bóg wie – został porwany aż do trzeciego nieba.",
      "I znam takiego człowieka – czy to w ciele, czy bez ciała, nie wiem, Bóg wie",
      "– który porwany został do raju i usłyszał słowa niewymawialne, których człowiek nie godzien jest wymawiać.",
      "Takim będę się chlubił, ale sobą nie będę się chlubił, chyba że moimi słabościami.",
      "Jeśli bowiem chciałbym się chlubić, nie będę bez rozumu, lecz prawdę powiem; powstrzymuję się, aby [ktoś] nie pomyślał o mnie więcej, niż jak mnie widzi lub ode mnie słyszy.",
      "Abym więc nie wynosił się z powodu nadzwyczajności objawień, został mi dany kolec w ciele, posłaniec szatana, aby się nade mną pastwił, tak żebym się nie wynosił.",
      "Dlatego trzykrotnie prosiłem Pana, aby został mi on odjęty.",
      "I odpowiedział mi: „Starczy ci łaska moja. Moc bowiem w słabości się spełnia”. Wolałbym raczej chlubić się słabościami moimi, aby zamieszkała we mnie moc Chrystusowa.",
      "Dlatego znajduję radość w słabościach, w zniewagach, w nieszczęściach, w prześladowaniach i uciskach dla Chrystusa. Bo kiedy słabuję, wtedy mocny jestem.",
      "Stałem się niemądry, wy mnie przymusiliście. A to wy powinniście się ująć za mną, niczego mi bowiem nie brak w porównaniu z tymi arcyapostołami, nawet jeżeli jestem nikim.",
      "Albowiem znamiona apostoła przejawiły się pośród was we wszelkiej wytrwałości, w znakach, czynach mocy i w przedziwnych dziełach.",
      "W czym bowiem ustępujecie innym Kościołom, jeśli nie w tym tylko, że ja sam nie byłem dla was ciężarem? Darujcie mi tę przymówkę.",
      "Oto gotów jestem przybyć do was po raz trzeci. I nie będę dla was ciężarem, bo szukam nie tego, co wasze, ale was. Gdyż nie dzieci powinny gromadzić dobra dla rodziców, lecz rodzice dla dzieci.",
      "Ale ja chętnie biorę na siebie wydatki i wydam siebie za dusze wasze. Czy jeśli bardziej was miłuję, mniej jestem miłowany?",
      "Zresztą niech i tak będzie: ja was nie obciążyłem, ale będąc przebiegły, podstępem was zdobyłem.",
      "Czy wyzyskałem was przez kogoś z tych, których do was posłałem?",
      "Uprosiłem Tytusa i z nim posłałem brata. Czy Tytus wyzyskał was? Czy nie postępowaliśmy w tym samym duchu? Nie tymi samymi śladami?",
      "Może od dawna uważacie, że się usprawiedliwiamy przed wami? Wobec Boga w Chrystusie mówimy – a to wszystko, umiłowani, dla waszego zbudowania.",
      "Bo obawiam się, abym kiedy do was przybędę, nie znalazł was takimi, jakimi nie chcę was znaleźć, i abyście wy mnie nie znaleźli takim, jakim nie chcielibyście mnie znaleźć. Aby nie było wśród was sporu, obmowy, pychy, nieporządków.",
      "Tak aby kiedy do was przyjdę znowu, nie okazał mój Bóg przed wami mojej nieużyteczności i abym nie musiał opłakiwać wielu tych, którzy nagrzeszyli i nie nawrócili się od nieczystości i nierządu, i rozwiązłości, jakich się dopuścili."
    ],
    [
      "Po raz trzeci przybywam do was. Na słowie dwóch świadków lub trzech stanie każda sprawa.",
      "Zapowiedziałem i uprzedzam – podobnie jak wtedy, gdy byłem po raz drugi, a teraz nieobecny – że gdy przyjdę znowu, to nie będę pobłażał tym, którzy niegdyś zgrzeszyli, i wszystkim innym.",
      "Dowodu przecież szukacie, że we mnie mówi Chrystus, który wobec was nie jest słaby, lecz mocny jest w was.",
      "Albowiem ukrzyżowany został w słabości, lecz żyje z mocy Bożej. Także i my słabi jesteśmy w Nim, lecz żyć będziemy z Nim z mocy Bożej, która jest w was.",
      "Siebie samych wypróbujcie, czy jesteście w wierze, siebie samych doświadczajcie. Czy nie poznaliście, że Jezus Chrystus jest w was? Chyba że nie sprostaliście próbie.",
      "A mam nadzieję, że wiecie, iż my nie jesteśmy niewypróbowani.",
      "Modlimy się do Boga, abyście nie czynili żadnego zła. Nie po to, żebyśmy pokazali się jako wypróbowani, lecz abyście wy czynili dobro, a my byśmy byli jak niewypróbowani.",
      "Albowiem niczego nie możemy czynić przeciw prawdzie, lecz dla prawdy.",
      "Cieszymy się bowiem, kiedy my jesteśmy słabi, a wy mocni jesteście. O to się i modlimy, o waszą doskonałość.",
      "Dlatego piszę to, będąc nieobecny, abym będąc obecny, nie postępował surowo, mocą władzy, którą dał mi Pan dla budowania, a nie burzenia.",
      "A wreszcie, bracia, radujcie się, doskonalcie się, pokrzepiajcie się, to samo myślcie, pokój zachowujcie, a Bóg miłości i pokoju będzie z wami.",
      "Pozdrawiajcie się nawzajem świętym pocałunkiem. Pozdrawiają was wszyscy święci.",
      "Łaska Pana, Jezusa Chrystusa i miłość Boga, i społeczność Świętego Ducha z wami wszystkimi."
    ]
  ],
  [
    [
      "Paweł, apostoł, nie od ludzi posłany i nie przez człowieka ustanowiony, lecz przez Jezusa Chrystusa i przez Boga Ojca, który Go wzbudził z martwych,",
      "i wszyscy bracia, którzy są ze mną – do Kościołów w Galacji.",
      "Łaska wam i pokój od Boga Ojca naszego i Pana, Jezusa Chrystusa,",
      "który siebie samego wydał za nasze grzechy, żeby nas wyrwać z teraźniejszego złego czasu, wedle woli Boga i Ojca naszego.",
      "Jemu chwała na wieki wieków. Amen.",
      "Dziwię się, że tak prędko przechodzicie od Tego, który was powołał w łasce [Chrystusa], do innej Ewangelii.",
      "Ona nie jest inna! Są tylko niektórzy, co wam w głowach mącą i chcą przekręcić Ewangelię Chrystusową.",
      "Ale choćbyśmy i my sami, a nawet anioł z nieba zwiastował [wam] Ewangelię inną od tej, którą wam ogłosiliśmy, niech będzie odrzucony.",
      "Powiedzieliśmy – i powtarzam: jeśliby ktoś głosił [wam] Ewangelię inną od tej, którą przyjęliście, niech będzie odrzucony.",
      "Kogo chcę teraz pozyskać: ludzi czy Boga? Czyż ludziom staram się dogadzać? Gdybym jeszcze ludziom dogadzał, nie byłbym sługą Chrystusa!",
      "A oznajmiam wam, bracia, że Ewangelia głoszona przeze mnie nie jest podług człowieka.",
      "Ja bowiem ani od człowieka jej nie przyjąłem, ani nie zostałem jej nauczony, ale objawił mi ją Jezus Chrystus.",
      "Słyszeliście przecież o mojej dawnej działalności w judaizmie, że nadzwyczaj gorliwie prześladowałem Kościół Boży i niszczyłem go,",
      "prześcigając w judaizmie wielu rówieśników z mego narodu, będąc gorliwym stróżem tradycji ojczystych.",
      "A kiedy spodobało się [Bogu], który wybrał mnie już w łonie matki i powołał z łaski swojej,",
      "aby we mnie objawić Syna swego, dla zwiastowania Go pośród pogan, natychmiast, nie radząc się ciała i krwi",
      "ani nie wstępując do Jerozolimy, do tych, którzy przede mną byli apostołami, udałem się do Arabii, po czym wróciłem do Damaszku.",
      "Następnie, po trzech latach, wstąpiłem do Jerozolimy, by zobaczyć Kefasa, i zatrzymałem się u niego dni piętnaście.",
      "Żadnego innego apostoła nie widziałem poza Jakubem, bratem Pańskim.",
      "Bóg mi świadkiem, że pisząc to, nie kłamię.",
      "Potem poszedłem do krain Syrii i Cylicji.",
      "I nie byłem znany osobiście Kościołom w Judei, które są w Chrystusie.",
      "Słyszały one jedynie, że ten, który nas niegdyś ścigał, teraz głosząc Ewangelię, szerzy wiarę, którą przedtem niszczył.",
      "I z mej przyczyny wysławiały Boga."
    ],
    [
      "Następnie, po czternastu latach, wstąpiłem znowu do Jerozolimy z Barnabą, zabierając z sobą i Tytusa.",
      "Poszedłem tam wiedziony objawieniem i wyłożyłem im Ewangelię, którą zwiastuję wśród pogan; osobno tym najbardziej poważanym, by sprawdzić, czy nie biegnę lub biegłem na darmo.",
      "Jednakże nawet towarzyszący mi Tytus, Grek przecież, nie został zmuszony do obrzezania.",
      "Mogłoby się to zdarzyć z powodu fałszywych braci, którzy wślizgnęli się, aby złośliwie podglądać naszą wolność, jaką mamy w Chrystusie Jezusie, aby nas zniewolić.",
      "Tym nawet na moment nie ulegliśmy, aby prawda Ewangelii została dla was ocalona.",
      "A co do tych cieszących się poważaniem – nie obchodzi mnie, jacy byli przedtem, Bóg nie ma względu na osobę – nawet oni niczego mi nie narzucili.",
      "Wręcz przeciwnie, ujrzawszy, że mnie zostało powierzone głoszenie Ewangelii nieobrzezanym, jak Piotrowi – obrzezanym,",
      "Ten bowiem, który pobudził Piotra do apostolstwa wśród obrzezanych, pobudził i mnie do apostolstwa wśród pogan",
      "– i rozpoznawszy daną mi łaskę, Jakub, Kefas i Jan, uważani za filary, podali mnie i Barnabie prawice na znak wspólnoty, abyśmy szli do pogan, a oni – do obrzezanych.",
      "Mieliśmy tylko pamiętać o biednych, co też starałem się gorliwie czynić.",
      "Ale gdy Kefas przyszedł do Antiochii, przeciwstawiłem mu się otwarcie, bo zasłużył na naganę.",
      "Zanim bowiem pojawili się niektórzy od Jakuba, siadał do stołu razem z poganami, lecz gdy oni przybyli, zaniechał tego i odsunął się z lęku przed obrzezanymi.",
      "Wraz z nim wpadli w obłudę pozostali Żydzi, tak że nawet Barnaba dał się wciągnąć w tę obłudę.",
      "Toteż gdy zobaczyłem, że nie idą prostą drogą za prawdą Ewangelii, powiedziałem Kefasowi przy wszystkich: „Jeżeli ty, będąc Żydem, żyjesz na sposób pogański, a nie żydowski, to dlaczego przymuszasz pogan, by żyli na sposób żydowski?”.",
      "My z urodzenia jesteśmy Żydami, a nie grzesznikami z pogan.",
      "Wiedząc [jednak], że człowiek nie jest usprawiedliwiony z uczynków Prawa, lecz tylko przez wiarę w Jezusa Chrystusa, i myśmy uwierzyli w Chrystusa Jezusa, abyśmy byli usprawiedliwieni z wiary [w] Chrystusa, a nie z uczynków Prawa, ponieważ z uczynków Prawa nie będzie usprawiedliwiony żaden człowiek.",
      "A jeśli szukając usprawiedliwienia w Chrystusie, okazaliśmy się i my sami grzesznikami, byłby wtedy Chrystus sługą grzechu? Na pewno nie!",
      "Bo jeśli odbudowuję to, co obaliłem, sam okazuję się przestępcą.",
      "Gdyż ja przez Prawo Prawu umarłem, abym żył dla Boga. Z Chrystusem jestem współukrzyżowany;",
      "to nie ja już żyję, to Chrystus we mnie żyje. A to, że teraz żyję w ciele, żyję w wierze [w] Syna Bożego, który mnie umiłował i wydał samego siebie za mnie.",
      "Nie odrzucam łaski Bożej; bo jeśli przez Prawo osiąga się sprawiedliwość, to Chrystus na darmo umarł."
    ],
    [
      "O, bezmyślni Galaci, któż was omamił, was, którym naocznie ukazano Jezusa Chrystusa, ukrzyżowanego?",
      "Tego jedynie chcę się dowiedzieć od was: czy Ducha otrzymaliście z uczynków Prawa, czy też z posłuszeństwa wierze?",
      "Aż tak niemądrzy jesteście? Rozpoczynając Duchem, teraz ciałem kończycie?",
      "Tyle przecierpieliście na próżno? Jeśli rzeczywiście na próżno.",
      "Czy więc Ten, który obdarzył was Duchem i dokonuje w was dzieł mocy, czyni to z uczynków Prawa, czy przez posłuszeństwo wiary?",
      "Podobnie Abraham uwierzył Bogu i poczytano mu to za sprawiedliwość.",
      "Wiedzcie zatem, że ci, którzy są z wiary, ci są synami Abrahamowymi.",
      "A Pismo – przewidziawszy, że Bóg z wiary usprawiedliwia pogan – już wcześniej zwiastowało tę Dobrą Nowinę Abrahamowi: W tobie będą błogosławione wszystkie narody.",
      "Zatem ci, którzy są z wiary, wraz z wierzącym Abrahamem będą błogosławieni.",
      "Ci bowiem z uczynków Prawa są pod przekleństwem, gdyż napisano: Przeklęty każdy, kto nie wytrwa w pełnieniu wszystkiego, co zapisano w zwoju Prawa.",
      "Jest zresztą oczywiste, że Prawo nikogo nie usprawiedliwia przed Bogiem, bo czytamy: Sprawiedliwy z wiary żyć będzie.",
      "A Prawo nie jest z wiary, lecz ten, kto wypełnia jego przepisy, żyć będzie przez nie.",
      "Chrystus wykupił nas spod przekleństwa Prawa, sam stawszy się za nas przekleństwem, ponieważ napisano: Przeklęty każdy wiszący na drzewie,",
      "aby błogosławieństwo Abrahamowe mogło się stać udziałem pogan w Chrystusie Jezusie, żebyśmy obietnicę Ducha otrzymali przez wiarę.",
      "Bracia, po ludzku mówię: przecież nikt nie obala ani nie uzupełnia czyjegoś prawomocnego testamentu.",
      "Obietnice zostały dane Abrahamowi i jego potomstwu. Nie powiedziano: potomkom, jakby było wielu, lecz dla jednego: i twemu Potomkowi, którym jest Chrystus.",
      "To właśnie mam na myśli: Prawo, które powstało czterysta trzydzieści lat później, nie obala testamentu wcześniej ustanowionego przez Boga, co by unieważniło obietnicę.",
      "Bo jeśli dziedzictwo wynika z Prawa, to nie z obietnicy. A przecież Abrahamowi przez obietnicę okazał Bóg łaskę.",
      "Cóż więc Prawo? Zostało dodane ze względu na przestępstwa, aż do przyjścia Potomka, dla którego była dana obietnica, a przykazania dane przez aniołów ręką pośrednika.",
      "Tam, gdzie jest tylko jeden, nie potrzeba pośrednika, a Bóg jest jeden.",
      "Czyżby więc Prawo przeciw obietnicom [Bożym]? Wcale nie! Bo gdyby Prawo nadane mogło obdarzyć życiem, to z Prawa byłaby sprawiedliwość.",
      "Wszakże Pismo zamknęło wszystko pod grzechem, żeby dzięki wierze [w] Jezusa Chrystusa obietnica została dana wierzącym.",
      "Przed nadejściem wiary byliśmy uwięzieni i trzymani pod strażą Prawa, aż do czasu jej objawienia.",
      "Tak zatem Prawo stało się naszym wychowawcą, prowadzącym do Chrystusa, abyśmy dzięki wierze zostali usprawiedliwieni.",
      "A kiedy wiara nadeszła, nie jesteśmy już poddani wychowawcy.",
      "Albowiem przez wiarę wszyscy jesteśmy w Chrystusie Jezusie synami Bożymi.",
      "Bo wy, którzyście zostali zanurzeni [ochrzczeni] w Chrystusa, w Chrystusa odzialiście się.",
      "Nie ma już Żyda ani Greka, nie ma niewolnika ani wolnego, nie ma mężczyzny ani kobiety; bo wszyscy jednym jesteście w Chrystusie Jezusie.",
      "A jeśli Chrystusowi jesteście, to potomstwem Abrahamowym jesteście i wedle obietnicy – dziedzicami."
    ],
    [
      "Powiadam więc: póki dziedzic jest niemowlęciem, niczym nie różni się od niewolnika, będąc panem wszystkiego;",
      "jest poddany opiekunom i zarządcom aż do czasu wyznaczonego przez ojca.",
      "Tak i my, gdyśmy byli niemowlętami, zniewoleni byliśmy żywiołami tego świata.",
      "Ale gdy nadeszła pełnia czasu, Bóg posłał Syna swego, który stał się z kobiety, stał się pod Prawem,",
      "aby wykupił tych pod Prawem, żebyśmy mogli przyjąć usynowienie.",
      "A ponieważ jesteście synami, posłał Bóg Ducha Syna swego do naszych serc, wołającego: Abba, Ojcze!",
      "Więc nie jesteś już niewolnikiem, lecz synem; a jeśli synem, to i dziedzicem dzięki Bogu.",
      "Kiedyś nie znając Boga, służyliście tym, którzy ze swej istoty bogami nie są;",
      "teraz jednak, poznawszy Boga, a raczej będąc przez Boga poznani, jak możecie powracać do tych bezsilnych i nędznych żywiołów, którym znowu chcecie służyć?",
      "Pilnujecie przestrzegania dni i miesięcy, i pór świątecznych, i lat!",
      "Boję się o was, czy nie na darmo trudziłem się dla was.",
      "Bądźcie jak ja, albowiem ja jestem jak wy, bracia. Proszę was! Niczym mnie nie skrzywdziliście.",
      "A wiecie, że za pierwszym razem to choroba sprawiła, że głosiłem wam Ewangelię",
      "i że mimo próby, na jaką wystawiło was moje ciało, nie okazaliście mi wzgardy ani wstrętu, ale przyjęliście mnie jak anioła Bożego, jak samego Chrystusa Jezusa.",
      "Gdzie więc się podział wasz zachwyt? Przecież mogę to zaświadczyć, że – jeśli to możliwe – oczy dalibyście sobie dla mnie wyłupić.",
      "A teraz, kiedy prawdę wam mówię, wrogiem waszym się stałem?",
      "Ubiegają się o was niepięknie, oderwać was chcą, abyście się o nich ubiegali.",
      "Pięknie jest ubiegać się o rzeczy dobre zawsze, a nie tylko wtedy, gdy jestem wśród was.",
      "Dzieci moje, które znowu w bólach rodzę, aż Chrystus zostanie ukształtowany w was;",
      "chciałbym być teraz wśród was i przemówić innym tonem, bo naprawdę nie wiem, co z wami robić.",
      "Powiedzcie mi wy, którzy chcecie podlegać Prawu: nie słyszeliście, co Prawo głosi?",
      "Napisane jest, że Abraham miał dwóch synów: jednego ze służebnej i jednego z wolnej.",
      "Ten z niewolnicy według ciała się urodził, a ten z wolnej – według obietnicy.",
      "Mamy tu alegorię; są one bowiem dwoma przymierzami: jedno z góry Synaj, rodzące ku niewoli – jest to Hagar.",
      "Albowiem Hagar to góra Synaj w Arabii, a odpowiada dzisiejszemu Jeruzalem, które jest niewolnicą wraz z dziećmi swymi.",
      "A to górne Jeruzalem jest wolne – ono jest matką naszą.",
      "Napisano bowiem: Raduj się, niepłodna, któraś nie rodziła, wesel się, wykrzykuj, ta, co nie znasz bólów, albowiem bezpłodna więcej ma potomstwa aniżeli ta, co męża posiada.",
      "A wy, bracia, na wzór Izaaka dziećmi obietnicy jesteście.",
      "Ale jak wtedy ten zrodzony według ciała prześladował tego, co wedle Ducha, tak i teraz.",
      "Cóż jednak mówi Pismo: Wygnaj służebną i jej syna, nigdy bowiem nie będzie syn niewolnicy dziedziczył wraz z synem wolnej.",
      "Dlatego, bracia, nie jesteśmy dziećmi niewolnicy, lecz wolnej."
    ],
    [
      "To do wolności wyzwolił nas Chrystus – stójcie więc mocno i nie pozwólcie nałożyć sobie znów jarzma niewoli.",
      "Oto ja, Paweł, mówię wam: jeśli się dacie obrzezać, na nic wam Chrystus.",
      "Raz jeszcze oświadczam każdemu, co daje się obrzezać, że powinien przestrzegać całego Prawa.",
      "Zerwaliście z Chrystusem, wy, którzy w Prawie szukacie usprawiedliwienia; utraciliście łaskę.",
      "My natomiast w Duchu oczekujemy przez wiarę spodziewanej sprawiedliwości.",
      "Albowiem w Chrystusie Jezusie nic nie znaczy obrzezanie ani nieobrzezanie, ale wiara działająca przez miłość.",
      "Tak pięknie biegliście! Któż wam zagrodził drogę do uległości prawdzie?",
      "Tej przeszkody nie postawił Ten, który was powołał.",
      "Odrobina kwasu całe ciasto zakwasza.",
      "Co do was mam ufność w Panu, że podzielicie mój pogląd. A kto mąci wam w głowach, zostanie ukarany, kimkolwiek by był.",
      "A ja, bracia, jeśli ciągle jeszcze głoszę obrzezanie, dlaczego jeszcze jestem prześladowany? W takim razie zniweczony byłby skandal krzyża.",
      "Niechby się do końca wytrzebili ci burzyciele!",
      "Wy zatem, bracia, do wolności zostaliście powołani! Tylko w tej wolności nie ulegajcie ciału, lecz z miłości służcie jedni drugim.",
      "Albowiem całe Prawo streszcza się w tym jednym zdaniu: Będziesz miłował bliźniego swego jak siebie samego.",
      "Bo jeśli się wzajemnie kąsacie i gryziecie, baczcie, aby jeden drugiego nie pożarł.",
      "Proszę więc: postępujcie w Duchu, a nie będziecie ulegać żądzom ciała.",
      "Bo ciało pożąda na przekór Duchowi, a Duch na przekór ciału; walczą ze sobą, tak iż czynicie nie to, co chcielibyście czynić.",
      "A jeśli Duchowi dajecie się prowadzić, nie jesteście pod Prawem.",
      "Widoczne zaś są uczynki ciała: nierząd, nieczystość, rozpusta,",
      "bałwochwalstwo, czary, nieprzyjaźń, niezgoda, zazdrość, gniew, podżeganie, waśnie, rozłamy,",
      "zawiść, pijaństwo, orgie i tym podobne. Co do nich ostrzegam was, tak jak to wcześniej uczyniłem: ci, którzy to czynią, Królestwa Bożego nie odziedziczą.",
      "A owocem Ducha jest: miłość, radość, pokój, wspaniałomyślność, życzliwość, dobroć, wiara,",
      "łagodność, wstrzemięźliwość; przeciwko nim nie ma Prawa.",
      "Ci, co należą do Chrystusa [Jezusa], ukrzyżowali ciało wraz z namiętnościami i żądzami.",
      "Jeśli żyjemy Duchem, według Ducha też postępujmy.",
      "Nie pożądajmy próżnej chwały, prowokując jedni drugich i zazdroszcząc sobie nawzajem."
    ],
    [
      "Bracia, gdy ktoś zostanie przyłapany na występku, wy, duchowi, poprawcie go w duchu łagodności, uważając na siebie, żebyś i ty nie uległ pokusie.",
      "Jeden drugiego ciężary noście: tak właśnie wypełnicie Prawo Chrystusowe.",
      "Bo jeśli ktoś uważa, że jest kimś, a jest nikim, oszukuje sam siebie.",
      "Niech każdy ocenia swój własny czyn; wtedy tylko w sobie będzie miał powód do chluby, a nie przez porównanie się z kimś drugim.",
      "Każdy bowiem własny ciężar poniesie.",
      "Niech uczący się Słowa ma z nauczycielem udział we wszelkich dobrach.",
      "Nie łudźcie się: Bóg nie pozwala z siebie szydzić; bo co człowiek zasieje, to i zbierze.",
      "Kto sieje w glebę ciała swego, z ciała żąć będzie zatratę; kto sieje dla Ducha, z Ducha żąć będzie życie wieczne.",
      "A dobrze czyniąc, nie zniechęcajmy się, bo zbierzemy żniwo w swoim czasie, jeśli teraz nie ustaniemy.",
      "Zaraz więc, póki czas, czyńmy dobro wszystkim, a zwłaszcza domownikom wiary.",
      "Patrzcie, jak wielkimi literami wam napisałem – własną ręką.",
      "A ci, którzy chcą przypodobać się znakiem na ciele, zmuszają was do obrzezania tylko po to, by uniknąć prześladowania z powodu krzyża Chrystusowego.",
      "Bo sami obrzezani Prawa nie przestrzegają, ale chcą waszego obrzezania, aby móc się chlubić ciałem waszym.",
      "A co do mnie, obym się nigdy nie ważył chwalić czymś innym niż tylko krzyżem naszego Pana, Jezusa Chrystusa, z powodu którego świat jest dla mnie ukrzyżowany, a ja dla świata.",
      "Nie liczy się bowiem ani obrzezanie, ani nieobrzezanie – tylko nowe stworzenie.",
      "A na tych, którzy trzymają się tej zasady, niech zstąpi pokój i miłosierdzie: na nich i na całego Izraela Bożego.",
      "Poza tym niech nikt mi nie przysparza udręki, ja bowiem na ciele moim noszę znaki Jezusa.",
      "Łaska naszego Pana, Jezusa Chrystusa, z duchem waszym, bracia. Amen."
    ]
  ],
  [
    [
      "Paweł, z woli Bożej apostoł Chrystusa Jezusa, świętym, którzy są [w Efezie], i wiernym w Chrystusie Jezusie,",
      "łaska wam i pokój od Boga, Ojca naszego i Pana, Jezusa Chrystusa.",
      "Błogosławiony Bóg i Ojciec, Pana naszego, Jezusa Chrystusa, który na niebiosach pobłogosławił nas w Chrystusie wszelkim błogosławieństwem duchowym.",
      "Wybrał nas bowiem w Nim przed ustanowieniem świata, abyśmy byli święci i nieskazitelni przed Nim w miłości,",
      "przeznaczył nas sobie do usynowienia przez Jezusa Chrystusa, według upodobania woli swojej,",
      "dla opiewania chwały łaski swojej, którą nas szczodrze obdarzył w Umiłowanym.",
      "W Nim mamy odkupienie przez krew Jego, odpuszczenie przestępstw według Jego łaski,",
      "którą obficie wylał na nas we wszelkiej mądrości i rozumieniu,",
      "gdy dał nam poznać tajemnicę woli swojej według łaskawego zamysłu swego, który powziął w Nim,",
      "dla dokonania pełni czasów, aby złączyć w jedną całość w Chrystusie wszystko to, co na niebie, i to, co na ziemi – w Nim.",
      "W Nim także zostaliście własnością [Jego], będąc przeznaczeni według zamysłu Tego, który wszystko sprawia zgodnie z postanowieniem swojej woli,",
      "abyśmy się stali piewcami Jego chwały, my, którzy już uprzednio złożyliśmy nadzieję w Chrystusie.",
      "W Nim także wy, którzy usłyszeliście słowo prawdy, Dobrą Nowinę waszego zbawienia, i w którą też uwierzyliście, zostaliście zapieczętowani Duchem Świętym obietnicy.",
      "On jest zadatkiem dziedzictwa naszego, ku odkupieniu własności [Jego], dla opiewania Jego chwały.",
      "Dlatego i ja, słysząc o waszej wierze w Panu, Jezusie, i o miłości do wszystkich świętych,",
      "nie przestaję składać dziękczynienia za was, pamiętając [o was] w moich modlitwach,",
      "aby Bóg Pana naszego, Jezusa Chrystusa, Ojciec chwały, dał wam Ducha mądrości i objawienia dla poznawania Go,",
      "oświecone oczy serca [waszego], abyście poznali, czym jest nadzieja Jego powołania i czym jest bogactwo chwały Jego dziedzictwa w świętych.",
      "I czym jest przemożna wielkość mocy Jego wobec nas, wierzących dzięki działaniu potężnej siły Jego,",
      "którą okazał w Chrystusie, wskrzesiwszy Go z martwych i posadziwszy po prawicy swojej w niebie,",
      "ponad wszelką zwierzchnością i władzą, i mocą, i panowaniem, i każdym imieniem, wymienianym nie tylko w tym czasie, ale i w przyszłym.",
      "I wszystko poddał pod stopy jego, a Jego samego ustanowił Głową nad całym Kościołem,",
      "który jest Ciałem Jego, pełnią Tego, który wszystko we wszystkim wypełnia."
    ],
    [
      "I wy byliście martwi z powodu przestępstw i grzechów waszych,",
      "w których niegdyś postępowaliście według zasad świata tego, wzorując się na księciu mocy przestworzy, duchu, który teraz działa w synach nieposłuszeństwa.",
      "Wśród nich i my wszyscy żyliśmy niegdyś w pożądliwościach ciała naszego, spełniając zachcianki ciała i zmysłów, i byliśmy z natury dziećmi gniewu, podobnie jak i pozostali.",
      "A Bóg bogaty w miłosierdzie, przez wielką miłość, którą nas umiłował,",
      "i to nas, którzy byliśmy martwi z powodu przestępstw, współożywił z Chrystusem – łaską jesteście zbawieni",
      "– i współwskrzesił, i posadził na niebiosach w Chrystusie Jezusie.",
      "Aby przemożne bogactwo Jego łaski okazało się w nadchodzących wiekach w dobroci wobec nas w Chrystusie Jezusie.",
      "Łaską bowiem jesteście zbawieni przez wiarę, a to nie z was, lecz od Boga ten dar,",
      "nie z uczynków, aby nikt się nie chełpił.",
      "Jego bowiem dziełem jesteśmy, stworzeni w Chrystusie Jezusie do dobrych czynów, które wcześniej przygotował Bóg, abyśmy je pełnili.",
      "Dlatego też pamiętajcie, że niegdyś wy, poganie według ciała, byliście nazywani nieobrzezaniem przez tych, którzy nazywali się obrzezaniem dokonanym ludzką ręką na ciele.",
      "W owym czasie byliście bez Chrystusa, oddzieleni od społeczności Izraela i obcy wobec obietnicy przymierzy, niemający nadziei i bezbożni w tym świecie.",
      "A teraz w Chrystusie Jezusie wy, którzy niegdyś byliście daleko, znaleźliście się blisko przez krew Chrystusa.",
      "On bowiem jest pokojem naszym, On, który jednych i drugich uczynił jednością i zburzył rozdzielający mur, wrogość, przez ciało swoje.",
      "I zniósł przepisy Prawa przykazań, aby z dwóch stworzyć w sobie jednego nowego człowieka, ustanawiając pokój,",
      "i aby na nowo pojednać jednych i drugich z Bogiem w jednym Ciele przez krzyż, zadawszy na nim śmierć wrogości.",
      "A przyszedłszy, zwiastował pokój wam, którzy jesteście daleko, i pokój tym, którzy są blisko.",
      "Przez Niego bowiem jedni i drudzy mamy dostęp do Ojca w jednym Duchu.",
      "Tak więc nie jesteście już obcymi ani przybyszami, lecz jesteście współobywatelami świętych i domownikami Boga,",
      "zbudowanymi na fundamencie apostołów i proroków, którego kamieniem węgielnym jest Chrystus Jezus.",
      "W Nim cała budowla pięknie zespolona wzrasta w świętą w Panu świątynię.",
      "W Nim i wy jesteście Duchem budowani na mieszkanie Bogu."
    ],
    [
      "Dlatego ja, Paweł, jestem więźniem Chrystusa [Jezusa] za was, pogan.",
      "Zapewne słyszeliście o działaniu łaski Bożej danej mi ze względu na was.",
      "[Albowiem] przez objawienie została mi przekazana tajemnica, jak już przedtem krótko o tym napisałem.",
      "Czytając to, możecie zrozumieć moje pojmowanie tajemnicy Chrystusa,",
      "która w innych pokoleniach nie była znana synom ludzkim, tak jak teraz została objawiona przez Ducha Jego świętym apostołom i prorokom,",
      "że poganie stanowią współdziedzictwo i jedno Ciało, i współuczestnictwo obietnicy w Chrystusie Jezusie przez Ewangelię.",
      "Jej sługą stałem się dzięki darowi łaski Bożej danej mi przez działanie Jego mocy.",
      "Mnie najmniejszemu spośród świętych została dana ta łaska: zwiastować poganom niezgłębione bogactwo Chrystusa",
      "i oświecić wszystkich, czym jest działanie tajemnicy od wieków ukrytej w Bogu, który wszystko stworzył;",
      "aby zwierzchnościom i władzom na wyżynach niebieskich zostało teraz dane przez Kościół poznanie różnorodnej mądrości Bożej,",
      "wedle przedwiecznego postanowienia, które powziął w Chrystusie Jezusie, Panu naszym.",
      "W Nim mamy śmiałość i pełen ufności dostęp przez wiarę w Niego.",
      "Dlatego proszę, aby nie poddawać się zniechęceniu w obliczu cierpień moich za was, które są chwałą waszą.",
      "Przeto zginam kolana moje przed Ojcem,",
      "od którego wywodzi się wszelkie ojcostwo w niebie i na ziemi,",
      "aby dał wam według bogactwa chwały swojej siłę, żeby przez Ducha Świętego wzmocnił się w was człowiek wewnętrzny.",
      "Tak by Chrystus przez wiarę zamieszkał w waszych sercach, żebyście w miłości zakorzenieni i ugruntowani",
      "zdołali pojąć razem ze wszystkimi świętymi, czym jest szerokość i długość, i wysokość, i głębokość,",
      "i poznali miłość Chrystusową przewyższającą wszelką wiedzę, tak abyście zostali napełnieni całą pełnią Bożą.",
      "A Temu, który mocą w nas działającą może uczynić o wiele więcej niż to, o co prosimy lub myślimy,",
      "Jemu chwała w Kościele i w Chrystusie Jezusie przez wszystkie pokolenia na wieki wieków. Amen."
    ],
    [
      "Proszę więc was, ja, więzień w Panu, żebyście postępowali w sposób godny powołania, którego dostąpiliście,",
      "z pełną pokory mądrością i delikatnością, z cierpliwością, przyjmując siebie nawzajem w miłości,",
      "starając się strzec jedności ducha w więzi pokoju.",
      "Jedno Ciało i jeden Duch, jak też zostaliście wezwani w jednej nadziei powołania waszego;",
      "jeden Pan, jedna wiara, jeden chrzest,",
      "jeden Bóg i Ojciec wszystkich, który jest nad wszystkimi i przez wszystkich, i we wszystkich.",
      "A każdemu z nas została dana łaska według miary daru Chrystusowego.",
      "Dlatego mówi: Wstąpiwszy na wysokość zniewolił niewolę, rozdał dary ludziom.",
      "Czym jest to wstąpił, jeśli nie tym, że zstąpił w [to] najniższe ziemi.",
      "Ten, co zstąpił, jest Tym samym, który wstąpił ponad wszystkie niebiosa, aby wypełnić wszystko.",
      "I On jednych ustanowił apostołami, innych prorokami, a innych ewangelistami, jeszcze innych pasterzami i nauczycielami",
      "dla przysposobienia świętych do dzieła służby, do budowania Ciała Chrystusowego,",
      "aż dostąpimy wszyscy jedności wiary i poznania Syna Bożego, na miarę człowieka doskonałego, na miarę dojrzałości – do pełni Chrystusowej.",
      "Abyśmy nie byli już małymi dziećmi, rzucani przez fale i miotani podmuchem nauczania oszukańczej gry ludzkiej, podstępem sprowadzani na manowce,",
      "lecz będąc szczerzy w miłości, wzrastajmy we wszystkim ku Temu, który jest Głową, ku Chrystusowi.",
      "Z Niego całe Ciało, pięknie zespolone i powiązane przez różnorodne spojenia wzajemnie się podtrzymujące, zgodnie z miarą działania każdej części sprawia wzrost Ciała ku budowaniu siebie w miłości.",
      "A to mówię i poświadczam w Panu, abyście już nie postępowali, jak poganie postępują w próżności swego umysłu,",
      "będąc zamroczeni w myśleniu, oddzieleni od życia Bożego przez obecną w nich niewiedzę, przez zatwardziałość ich serc,",
      "dotknięci otępieniem oddali się rozpasaniu, dopuszczając się zachłannie wszelkiej nieczystości.",
      "A wy nie tak poznaliście Chrystusa,",
      "jeśli Go usłyszeliście i w Nim zostaliście pouczeni, ponieważ prawda jest w Jezusie.",
      "Odrzućcie wcześniejszy sposób życia starego człowieka, niszczonego przez oszukańcze pożądliwości",
      "i odnówcie ducha myślenia waszego,",
      "i przyobleczcie się w nowego człowieka, stworzonego na wzór Boga w sprawiedliwości i świętości prawdy.",
      "Dlatego odrzuciwszy kłamstwo, mówcie prawdę, każdy bliźniemu swojemu, bo członkami jedni drugich jesteśmy.",
      "Gniewajcie się i nie grzeszcie; słońce niech nie zachodzi nad gniewem waszym",
      "i nie dawajcie miejsca diabłu.",
      "Kradnący niech już nie kradnie, niech raczej trudzi się, zdobywając [własnymi] rękami dobra, aby miał co dać potrzebującemu.",
      "Żadne nieprzyzwoite słowo niech nie wychodzi z ust waszych, ale tylko dobre, które służyłoby zbudowaniu i słuchających obdarzało łaską.",
      "I nie zasmucajcie Bożego Ducha Świętego, w którym zostaliście zapieczętowani na dzień Odkupienia.",
      "Wszelka gorycz i gniew, i rozdrażnienie, i wrzask, i bluźnierstwo niech znikną spośród was ze wszelkim złem.",
      "Bądźcie [zaś] jedni dla drugich dobrzy, miłosierni, wybaczając sobie nawzajem, tak jak i Bóg w Chrystusie wybaczył wam."
    ],
    [
      "Bądźcie więc naśladowcami Boga jako dzieci umiłowane",
      "i postępujcie w miłości, jak i Chrystus umiłował nas i wydał siebie samego za nas jako dar i ofiarę Bogu na miłą wonność.",
      "O rozpuście i wszelkiej nieczystości lub chciwości niech wśród was nawet mowy nie będzie, jak to przystoi świętym.",
      "Również bezwstydna mowa i czcze gadanie czy sprośne żarty – niech ich nie będzie – ale raczej dziękczynienie.",
      "Albowiem to wiedzcie, rozumiejąc, że nikt rozpustny ani nieczysty, ani chciwy, to jest bałwochwalca, nie ma udziału w Królestwie Chrystusowym i Bożym.",
      "Niech was nikt nie zwodzi próżnymi słowami. Bo ze względu na to wszystko gniew Boży przychodzi na synów nieposłuszeństwa.",
      "Nie bądźcie więc ich wspólnikami.",
      "Byliście bowiem niegdyś ciemnością, teraz zaś światłością w Panu [jesteście], postępujcie zatem jako dzieci światłości",
      "– owoc światłości to wszelka dobroć i sprawiedliwość, i prawda",
      "– badając, co się Panu podoba.",
      "I nie uczestniczcie w bezowocnych uczynkach ciemności, ale raczej je obnażajcie.",
      "O tym bowiem, co potajemnie dzieje się wśród nich, wstyd nawet mówić.",
      "Wszystko zaś, co obnażone, dzięki światłu staje się jawne.",
      "Bo wszystko, co jawne, światłością jest. Dlatego mówi: Wstań, który śpisz, i powstań z martwych, a oświeci cię Chrystus.",
      "Baczcie więc uważnie, jak postępujecie: nie jak niemądrzy, ale jak mądrzy,",
      "dobrze wykorzystując czas, bo dni są złe.",
      "Dlatego nie bądźcie bezmyślni, ale starajcie się zrozumieć, co jest wolą Pańską.",
      "I nie upijajcie się winem, bo w tym jest rozwiązłość, ale napełniajcie się Duchem,",
      "przemawiając do siebie wzajemnie w psalmach, hymnach, pieśniach duchowych, śpiewając i grając sercem waszym Panu,",
      "składając dzięki zawsze za wszystko Bogu i Ojcu w imię Pana naszego, Jezusa Chrystusa.",
      "Bądźcie posłuszni sobie nawzajem w bojaźni Chrystusowej:",
      "żony swoim mężom jak Panu,",
      "bo mąż jest głową żony, jak i Chrystus Głową Kościoła, On – Zbawiciel Ciała.",
      "I tak jak Kościół posłuszny jest Chrystusowi, tak i żony mężom we wszystkim.",
      "Mężowie, miłujcie żony, jak i Chrystus umiłował Kościół i za niego wydał siebie samego,",
      "aby go uświęcić, oczyściwszy przez Słowo obmyciem wodą,",
      "żeby stawić go przed sobą jako Kościół w chwale, bez plamy i skazy czy czegoś podobnego, lecz aby był święty i niepokalany.",
      "Mężowie powinni tak miłować swoje żony jak własne ciała. Kto miłuje swoją żonę, siebie samego miłuje.",
      "Nikt bowiem nigdy nie nienawidzi swojego ciała, ale karmi je i otacza opieką, jak i Chrystus Kościół.",
      "Bo członkami Jego Ciała jesteśmy.",
      "Dlatego opuści człowiek ojca i matkę i przyłączy się do żony swojej, i będą ci dwoje jednym ciałem.",
      "Tajemnica ta jest wielka, a ja mówię o Chrystusie i o Kościele.",
      "Przeto i wy wszyscy, każdy z was, niech tak miłuje swoją żonę, jak siebie samego, a żona niech szanuje swego męża."
    ],
    [
      "Dzieci, bądźcie posłuszne rodzicom swoim [w Panu], bo to sprawiedliwe.",
      "Czcij ojca swego i matkę – to jest pierwsze przykazanie z obietnicą:",
      "aby ci się dobrze działo i byś był długie lata na ziemi.",
      "A wy, ojcowie, nie doprowadzajcie do gniewu dzieci swoich, lecz wychowujcie je w karności i nauce Pana.",
      "Niewolnicy, bądźcie posłuszni panom według ciała, z bojaźnią i drżeniem serca waszego - jak Chrystusowi.",
      "Nie na pokaz, żeby się ludziom przypodobać, lecz jako słudzy Chrystusa, czyniący wolę Bożą z głębi duszy,",
      "ze szczerym przekonaniem służąc jak Panu, a nie jak ludziom.",
      "Wiedząc, że każdy, jeśli coś dobrego uczyni, czy to niewolnik, czy wolny, podobnie otrzyma od Pana.",
      "I wy, panowie, tak samo postępujcie wobec nich, miarkujcie surowość, wiedząc, że w niebiosach jest i ich, i wasz Pan, który nie ma względu na osoby.",
      "Ponadto wzmacniajcie się w Panu i w mocy potęgi Jego.",
      "Włóżcie na siebie pełną zbroję Bożą, abyście mogli przeciwstawić się podstępom diabła.",
      "Albowiem walka nasza nie jest przeciw krwi i ciału, lecz przeciw zwierzchnościom, przeciw władzom, przeciw władcom świata tej ciemności, przeciw duchom nieprawości w przestworzach podniebnych.",
      "Dlatego weźcie pełną zbroję Bożą, abyście mogli stawić opór w dniu złym i pokonawszy wszystko, ostać się.",
      "Stójcie więc, przepasawszy biodra wasze prawdą i przywdziawszy pancerz sprawiedliwości,",
      "i obuwszy nogi w gotowość głoszenia Ewangelii pokoju,",
      "ponad wszystko podnosząc tarczę wiary, którą możecie zgasić wszystkie ogniste strzały złego,",
      "i hełm zbawienia przyjmijcie, i miecz Ducha, to jest Słowo Boże.",
      "O każdej porze modląc się w Duchu, zanoście prośby i błagania, i w Nim czuwajcie ze wszelką wytrwałością, błagając za wszystkich świętych",
      "i za mnie, aby zostało mi dane Słowo, bym gdy otworzę usta moje, odważnie głosił tajemnicę Ewangelii,",
      "dla której sprawuję poselstwo w kajdanach, abym ją – jak powinienem – odważnie głosił.",
      "A żebyście i wy wiedzieli to, co mnie dotyczy, co czynię, o wszystkim opowie wam Tychik, brat umiłowany i wierny sługa w Panu,",
      "którego posłałem do was właśnie po to, abyście się dowiedzieli o tym, co z nami, i aby pocieszył serca wasze.",
      "Pokój braciom i miłość z wiarą od Boga Ojca i Pana, Jezusa Chrystusa.",
      "Łaska z wszystkimi, którzy niezmiennie miłują Pana naszego, Jezusa Chrystusa."
    ]
  ],
  [
    [
      "Paweł i Tymoteusz, słudzy Chrystusa Jezusa, wszystkim świętym w Chrystusie Jezusie, którzy są w Filippi, razem z biskupami i diakonami,",
      "łaska wam i pokój od Boga Ojca naszego i Pana, Jezusa Chrystusa.",
      "Dziękuję Bogu mojemu, ilekroć was wspominam,",
      "w każdej modlitwie mojej zawsze, za was wszystkich, z radością zanosząc błaganie",
      "za uczestnictwo wasze w Ewangelii od pierwszego dnia aż do tej chwili.",
      "Pewny jestem tego, że Ten, który rozpoczął w was dobre dzieło, będzie je prowadził aż do dnia Chrystusa Jezusa.",
      "Jest rzeczą sprawiedliwą, żebym tak o was wszystkich myślał, gdyż mam was w swoim sercu. Zarówno w mych więzach, jak i w obronie przed sądem, a także w umacnianiu Ewangelii jesteście wszyscy razem ze mną uczestnikami tej łaski.",
      "Bóg mi świadkiem, że pragnę, abyście wszyscy byli objęci miłosierdziem Chrystusa Jezusa.",
      "I o to się modlę, aby miłość wasza wzrastała jeszcze bardziej i bardziej w poznaniu i wszelkim doznaniu.",
      "Abyście wypróbowali, co jest lepsze – byście byli czyści i bez zarzutu na Dzień Chrystusowy,",
      "napełnieni owocem sprawiedliwości przez Jezusa Chrystusa na chwałę i cześć Bożą.",
      "A chcę, bracia, abyście wiedzieli, że to, co mnie spotkało, przyczyniło się jeszcze bardziej do rozpowszechnienia Ewangelii,",
      "tak iż więzy moje w Chrystusie stały się jawne w całym pretorium i wszystkim innym.",
      "I coraz więcej braci w Panu, ośmielonych moimi więzami, nabrało większej odwagi, by bez lęku głosić Słowo.",
      "Niektórzy wprawdzie zwiastują Chrystusa z zawiści i zazdrości, inni jednak z chęci podobania się Jemu.",
      "Jedni z miłości, wiedząc, że do obrony Ewangelii zostałem ustanowiony,",
      "a inni zwiastują Chrystusa z zazdrości, z chęci wywyższenia się, myśląc nieszczerze, iż powiększą ucisk więzów moich.",
      "Cóż zatem? Byleby tylko na wszelki sposób, na pozór czy naprawdę, Chrystus był zwiastowany – z tego się cieszę i będę się cieszył.",
      "Wiem bowiem, że to posłuży mojemu zbawieniu dzięki waszej modlitwie i wsparciu Ducha Jezusa Chrystusa.",
      "Żarliwie oczekuję i mam nadzieję, że w niczym nie zostanę zawstydzony, ale odważam się myśleć, że jak zawsze, tak i teraz, Chrystus zostanie wywyższony w ciele moim: czy to przez życie, czy przez śmierć.",
      "Dla mnie bowiem życie to Chrystus i śmierć to zysk.",
      "Jeśli zaś życie w ciele to dla mnie owocna praca, co mam wybrać, nie wiem.",
      "Albowiem pociąga mnie jedno i drugie: pragnę rozstać się z tym życiem i być z Chrystusem, [bo] to o wiele lepsze,",
      "a pozostawać [w] ciele to dla was bardziej potrzebne.",
      "Lecz jestem przekonany, że pozostanę i będę przebywał z wami wszystkimi dla waszego rozwoju i radości wiary,",
      "aby chluba wasza w Chrystusie Jezusie rozkwitła obficie przeze mnie, gdy po raz drugi do was przyjdę.",
      "Tylko żyjcie w sposób godny Ewangelii Chrystusa, abym gdy przyjdę i zobaczę was czy też będąc nieobecny, usłyszał o was, że trwacie w jednym duchu, walcząc jednomyślnie za wiarę Ewangelii",
      "i w niczym nie dając się zastraszyć przeciwnikom, co jest dla nich zapowiedzią zguby, a dla was zbawienia – i to od Boga.",
      "Albowiem wam zostało darowane ze względu na Chrystusa nie tylko w Niego wierzyć, ale również za Niego cierpieć,",
      "tę samą walkę prowadząc, jaką widzieliście we mnie i o której teraz słyszycie, że ją toczę."
    ],
    [
      "Jeśli jest więc jakieś pocieszenie w Chrystusie, jeśli jakaś otucha miłości, jeśli jakaś wspólnota ducha, jeśli jakieś miłosierdzie i współczucie,",
      "dopełnijcie radości mojej, abyście byli jednomyślni, mając tę samą miłość, jak jedna dusza, to samo myśląc.",
      "Nic nie czyńcie z chęci wywyższenia się ani dla próżnej chwały, lecz w pokornej mądrości jedni drugich uważając za wyższych od siebie;",
      "nie o to, co swoje, każdy niech się troszczy, lecz wszyscy o to, co innych.",
      "Miejcie usposobienie takie, jakie [było] w Chrystusie Jezusie:",
      "On, będąc w postaci Bożej, nie uznał za przywłaszczenie swojej równości z Bogiem,",
      "lecz ogołocił siebie samego, przyjąwszy postać sługi, stał się podobny do ludzi, i z wyglądu będąc człowiekiem,",
      "uniżył samego siebie, stał się posłuszny aż do śmierci, do śmierci na krzyżu.",
      "Dlatego też Bóg wywyższył Go nad wszystko i darował Mu Imię ponad wszelkie imię,",
      "aby na Imię Jezusa zgięło się wszelkie kolano tych, co na niebie, na ziemi i w otchłaniach,",
      "i żeby każdy język wyznawał, że Panem Jezus Chrystus ku chwale Boga, Ojca.",
      "Tak więc, umiłowani moi, jak zawsze byliście posłuszni nie tylko, gdy jestem obecny, ale tym bardziej teraz, gdy jestem nieobecny, z bojaźnią i drżeniem pracujcie nad zbawieniem swoim.",
      "Bóg bowiem jest Tym, który sprawia w was i pragnienie, i działanie zgodnie ze swoim upodobaniem.",
      "Wszystko czyńcie bez narzekania i wahania,",
      "abyście stali się bez zarzutu i bez skazy niewinnymi dziećmi Bożymi pośród pokolenia zepsutego i rozpustnego, w którym jaśniejecie jak gwiazdy we wszechświecie,",
      "trzymając się Słowa życia na moją chlubę w Dniu Chrystusowym, albowiem nie na próżno biegłem i nie na próżno się trudziłem.",
      "A jeśli jestem składany na ofiarę i na świętą służbę wierze waszej, raduję się i współraduję z wami wszystkimi.",
      "Tak samo i wy radujcie się i współradujcie ze mną.",
      "A mam nadzieję w Panu, Jezusie, że szybko poślę wam Tymoteusza, abym i ja zaznał pokoju duszy, dowiedziawszy się, co się z wami dzieje.",
      "Nikogo bowiem nie mam równego mu duchem, kto się tak szczerze troszczyć będzie o was,",
      "bo wszyscy szukają swego, nie tego, co jest Jezusa Chrystusa.",
      "Doświadczenie jego znacie, gdyż jak dziecię ojcu, tak on razem ze mną służył Ewangelii.",
      "Tego więc mam nadzieję posłać, jak tylko się dowiem, co ze mną będzie.",
      "A mam pewność w Panu, że i sam do was szybko przyjdę.",
      "Uznałem też za konieczne posłać do was Epafrodyta, brata i współpracownika, i współbojownika mego, a waszego apostoła i sługę w mojej potrzebie,",
      "ponieważ tęsknił za wami wszystkimi i bardzo martwił się, że usłyszeliście o jego chorobie.",
      "Zachorował bowiem niemal śmiertelnie. Bóg jednak zmiłował się nad nim i nie tylko nad nim, lecz i nade mną, abym nie miał smutku za smutkiem.",
      "Jak najrychlej posłałem go zatem, abyście widząc go, znowu się ucieszyli, a ja żebym mniej się smucił.",
      "Przyjmijcie go więc w Panu z całą radością i miejcie takich w poważaniu.",
      "Albowiem dla sprawy Chrystusa bliski był śmierci, narażając odważnie życie, aby dopełnić niedostatek waszej służby dla mnie."
    ],
    [
      "A poza tym, bracia moi, radujcie się w Panu! Pisać do was o tym samym nie jest dla mnie ciężarem, a dla was jest pożytkiem.",
      "Strzeżcie się psów, strzeżcie się złych pracowników, strzeżcie się fałszywego obrzezania.",
      "My bowiem jesteśmy obrzezaniem, my, którzy sprawujemy służbę w Duchu Bożym i chlubimy się w Chrystusie Jezusie, nie w ciele ufność pokładając.",
      "Jakkolwiek ja mógłbym pokładać ufność także w ciele. Jeśli ktoś inny sądzi, iż może mieć ufność w ciele, to ja tym bardziej.",
      "Obrzezany ósmego dnia, z rodu Izraela, z pokolenia Beniamina, Hebrajczyk z Hebrajczyków, stosownie do Prawa faryzeusz,",
      "według gorliwości prześladowca Kościoła, według sprawiedliwości, tej z Prawa, byłem bez zarzutu.",
      "[Ale] to, co mi było zyskiem, ze względu na Chrystusa uznałem za stratę.",
      "Co więcej, wszystko uznaję za stratę ze względu na doniosłość poznania Chrystusa Jezusa, Pana mojego, dla którego wszystkiego wyzbyłem się i uznaję za śmiecie, abym tylko zyskał Chrystusa",
      "i trwał w Nim, nie mając własnej sprawiedliwości, tej z Prawa, ale tę przez wiarę [w] Chrystusa, sprawiedliwość z Boga dzięki wierze,",
      "aby poznać Go i moc zmartwychwstania Jego, i uczestnictwo w Jego cierpieniach, upodabniając się do Niego w Jego śmierci",
      "– abym tylko dostąpił powstania z martwych.",
      "Nie tak, jakbym już to osiągnął lub już dobiegł do celu; biegnę zaś, próbując pochwycić, jak i zostałem pochwycony przez Chrystusa [Jezusa].",
      "Bracia, ja o sobie samym nie myślę, że pochwyciłem; to jedno [czynię]: zapominając o tym, co za mną, sięgam po to, co przede mną,",
      "po nagrodę w górze, do której powołuje Bóg w Chrystusie Jezusie.",
      "Ci, którzy byliby doskonali, niech tak myślą; a jeśli coś inaczej myślicie, i to Bóg wam objawi.",
      "Zatem do czego doszliśmy, tego się trzymajmy.",
      "Bądźcie naśladowcami moimi, bracia, i przypatrujcie się tak postępującym, według wzoru, jaki w nas macie.",
      "Wielu bowiem, o których wielokrotnie wam mówiłem, a teraz płacząc, mówię, postępuje jak wrogowie Krzyża Chrystusowego.",
      "Końcem ich zguba, bogiem ich brzuch, a chwałą ich bezwstyd, tych, co myślą o rzeczach przyziemnych.",
      "Nasza bowiem ojczyzna jest w niebie, skąd też Zbawiciela oczekujemy, Pana, Jezusa Chrystusa.",
      "On przeobrazi ciało naszego poniżenia w postać Ciała swojej chwały działaniem, którym może też wszystko sobie podporządkować."
    ],
    [
      "Przeto, bracia moi umiłowani i upragnieni, radości i mój wieńcu zwycięstwa, tak trwajcie w Panu, umiłowani.",
      "Ewodię proszę i Syntychę proszę, aby jedno myślały w Panu.",
      "Tak i ciebie proszę, wierny współpracowniku, wspomagaj te, które dla Ewangelii walczyły razem ze mną i Klemensem, i innymi współpracownikami moimi, a imiona ich są w Księdze Życia.",
      "Radujcie się w Panu zawsze, jeszcze raz powiadam: radujcie się!",
      "Dobrotliwość wasza niech będzie znana wszystkim ludziom. Pan blisko!",
      "O nic się nie troszczcie, lecz w każdej modlitwie i błaganiu z dziękczynieniem prośby wasze składajcie przed Bogiem.",
      "A pokój Boży, który przewyższa wszelki rozum, będzie strzegł serc waszych i myśli waszych w Chrystusie Jezusie.",
      "Ponadto zaś, bracia, co jest prawdziwe, co godne czci, co sprawiedliwe, co czyste, co godne miłości, co chwalebne, jeśli coś jest cnotą, jeśli coś godne pochwały, o tym myślcie.",
      "Czego żeście się też nauczyli i co żeście przyjęli, i usłyszeli, i zobaczyli we mnie, to czyńcie. I Bóg pokoju niech będzie z wami.",
      "A uradowałem się w Panu ogromnie, że oto znowu rozkwitła wasza troska o mnie, bo o tym ciągle myśleliście, czas jednak nie sprzyjał.",
      "Mówię nie dlatego, że mi czegoś brak. Nauczyłem się bowiem być zadowolony z tego, co mam.",
      "Umiem ograniczać się i umiem żyć w dostatku. Doświadczyłem wszystkiego we wszystkim: być nasyconym i głodować, żyć w obfitości i w niedostatku.",
      "Wszystko mogę w Tym, który mnie umacnia.",
      "Jednak dobrze uczyniliście, uczestnicząc w mojej biedzie.",
      "Wiecie przecież i wy, filipianie, że na początku zwiastowania, gdy wyszedłem z Macedonii, żaden Kościół nie wypełniał przykazania o dawaniu i przyjmowaniu, a tylko wy jedyni.",
      "Albowiem już do Tesaloniki i raz, i dwa posyłaliście na moje potrzeby.",
      "Nie żebym szukał daru, lecz szukam owocu pomnażającego się na waszą korzyść.",
      "Odebrałem wszystko i mam nadmiar; mam pełno wszystkiego, przyjąwszy od Epafrodyta to, co od was – wonność olejku, ofiarę przyjemną, podobającą się Bogu.",
      "A Bóg mój zaspokoi wszelką potrzebę waszą według bogactwa swego w chwale, w Chrystusie Jezusie.",
      "Bogu i Ojcu naszemu chwała na wieki wieków. Amen.",
      "Pozdrówcie każdego świętego w Chrystusie Jezusie! Pozdrawiają was bracia, którzy są ze mną.",
      "Pozdrawiają was wszyscy święci, a zwłaszcza ci z domu cesarza.",
      "Łaska Pana, Jezusa Chrystusa, z duchem waszym."
    ]
  ],
  [
    [
      "Paweł, z woli Bożej apostoł Chrystusa Jezusa, i Tymoteusz, brat,",
      "do świętych i wiernych braci w Chrystusie, którzy są w Kolosach. Łaska wam i pokój od Boga, Ojca naszego.",
      "Dziękujemy Bogu, Ojcu Pana naszego, Jezusa Chrystusa, zawsze za was zanosząc modlitwy,",
      "słysząc o wierze waszej w Chrystusa Jezusa i o miłości, którą macie do wszystkich świętych.",
      "Dla nadziei przygotowanej wam w niebie, o której już słyszeliście w Słowie prawdy Ewangelii,",
      "obecnej w was, która przynosi owoc i rośnie zarówno w całym świecie, jak i w was od dnia, w którym usłyszeliście i poznaliście łaskę Bożą w prawdzie.",
      "Tak jak nauczyliście się od Epafrasa, umiłowanego współsługi naszego, który jest wiernym sługą Chrystusa dla was",
      "i który obwieścił nam o waszej miłości w Duchu.",
      "Dlatego też my od dnia, w którym to usłyszeliśmy, nie przestajemy modlić się za was i prosić, abyście zostali napełnieni poznaniem woli Jego we wszelkiej mądrości i duchowym pojmowaniu.",
      "Tak abyście postępowali w sposób godny Pana, we wszystkim Mu się podobając, każdym dobrym czynem przynosząc owoc i rosnąc w poznaniu Boga,",
      "we wszelkim dziele mocy wzmacniani potęgą chwały Jego, we wszelkiej cierpliwości i wytrwałości, z radością",
      "dziękując Ojcu, który uzdolnił was do udziału w dziedzictwie świętych w światłości,",
      "który wyrwał nas spod władzy ciemności i przeniósł do Królestwa Syna swojej miłości.",
      "W Nim mamy odkupienie i odpuszczenie grzechów.",
      "On jest obrazem Boga niewidzialnego, Pierworodnym wszelkiego stworzenia,",
      "albowiem w Nim zostało stworzone wszystko  w niebie i na ziemi, to, co widzialne, i to, co niewidzialne, czy to trony, czy to panowania, czy to zwierzchności, czy to władze. Wszystko przez Niego i w Nim zostało stworzone.",
      "I On jest przed wszystkim, i wszystko w Nim zaistniało.",
      "I On jest Głową Ciała, Kościoła. On jest Początkiem, Pierworodnym spośród umarłych – aby sam miał we wszystkim pierwszeństwo.",
      "Albowiem spodobało się [Bogu], aby w Nim zamieszkała cała pełnia",
      "i aby przez Niego pojednać wszystko w Nim, czyniąc pokój przez krew Krzyża Jego, [przez Niego] czy to, co na ziemi, czy to, co w niebie. Kiedyś obcy, teraz pojednani z Bogiem.",
      "I was, którzy kiedyś byliście obcymi i wrogami z powodu skłonności do czynów złych,",
      "teraz pojednał w Jego ziemskim ciele przez śmierć, aby stawić was przed Nim jako świętych, nieskalanych i niewinnych;",
      "jeśli tylko wytrwacie w wierze, ugruntowani i mocni, i niedający się odwieść od nadziei Ewangelii, zwiastowanej w całym stworzeniu, które jest pod niebem. A ja, Paweł, stałem się jej sługą.",
      "Teraz raduję się w cierpieniach za was i w ziemskim ciele moim uzupełniam braki udręk Chrystusa za Ciało Jego, którym jest Kościół.",
      "Jego sługą stałem się zgodnie z Bożym zadaniem, danym mi ze względu na was, abym wypełnił Słowo Boże,",
      "tajemnicę zakrytą od wieków i od pokoleń, a teraz odkrytą Jego świętym.",
      "Im zechciał Bóg oznajmić, czym jest bogactwo chwały tej tajemnicy pośród narodów, którą jest Chrystus w was, nadzieja chwały.",
      "Jego zwiastujemy, napominając każdego człowieka i każdego człowieka nauczając we wszelkiej mądrości, aby przedstawić każdego człowieka jako doskonałego w Chrystusie.",
      "Po to też się trudzę, walcząc mocą Jego, która działa we mnie z całą potęgą."
    ],
    [
      "Chcę bowiem, abyście wiedzieli, jak wielką walkę toczę za was i za tych w Laodycei, i za tych spośród was, którzy nie widzieli mojego oblicza w tym ciele,",
      "aby doznały pociechy serca ich, zespolonych w miłości i we wszelkim bogactwie pełnego zrozumienia, dla poznania tajemnicy Bożej – Chrystusa.",
      "W Nim ukryte są wszystkie skarby mądrości i poznania.",
      "Mówię to, aby was nikt nie zwiódł ujmującymi słowami.",
      "A jeśli nawet ciałem jestem nieobecny, to jednak duchem jestem z wami, ciesząc się i widząc wasz porządek, a także stałość waszej wiary w Chrystusa.",
      "Jak więc przyjęliście Chrystusa Jezusa, Pana, tak w Nim trwajcie,",
      "zakorzenieni i budowani w Nim, i ugruntowani w wierze, jak i zostaliście nauczeni, składając obficie dziękczynienie.",
      "Baczcie, aby ktoś was nie uwiódł filozofią i czczymi urojeniami, opartymi na ludzkich podaniach, na żywiołach świata, a nie na Chrystusie,",
      "bo w Nim cieleśnie mieszka cała pełnia Boskości,",
      "i macie pełnię w Nim, który jest Głową wszelkiej zwierzchności i władzy.",
      "W Nim też zostaliście obrzezani obrzezaniem nie ręką uczynionym, przez zdjęcie z siebie szaty grzesznego ciała, lecz obrzezaniem Chrystusowym,",
      "współpogrzebani z Nim przez chrzest. W Nim też zostaliście współwskrzeszeni przez wiarę w moc Boga, który wskrzesił Go z martwych.",
      "I was, którzyście byli martwi przez złe czyny i nieobrzezanie grzesznego ciała waszego, [Bóg] współożywił z Nim, wybaczywszy nam wszystkie złe czyny,",
      "wymazawszy wypełniony przepisami list dłużny, który był przeciwko nam; wziął go od nas, przybiwszy go do krzyża.",
      "Obnażywszy zwierzchności i władze, wystawił je na pokaz, odnosząc w Nim triumf nad nimi.",
      "Niech więc nikt was nie osądza za jedzenie i picie ani z powodu święta czy też nowiu, czy szabatów,",
      "które są tylko cieniem rzeczy przyszłych, a rzeczywistością jest Ciało Chrystusa.",
      "Niech nikt was nie pozbawia nagrody, ucząc fałszywej pokory i służenia aniołom, pyszniąc się tym, co rzekomo widział, na próżno nadymając się swoim grzesznym, cielesnym rozumem",
      "i nie trzymając się Głowy, z której całe Ciało, przez stawy i ścięgna wspomagane i powiązane, rośnie wzrostem, który daje Bóg.",
      "Jeśli umarliście z Chrystusem dla żywiołów świata, to dlaczego obciążacie się zakazami, jakbyście żyli w świecie?",
      "Nie bierz, nie kosztuj, nie dotykaj!",
      "Przecież wszystko to niszczeje przez używanie. To są tylko przykazania i nauki ludzkie.",
      "One są tylko na pozór mądre w samowolnej religijności i upokarzaniu się, [i] surowości wobec ciała, bez uznawania potrzeb cielesnych."
    ],
    [
      "Jeśli więc zostaliście współwskrzeszeni z Chrystusem, to tego, co w górze, szukajcie, gdzie jest Chrystus zasiadający po prawicy Bożej.",
      "O tym, co jest w górze, myślcie, nie o tym, co na ziemi.",
      "Umarliście bowiem i życie wasze jest ukryte wraz z Chrystusem w Bogu.",
      "Kiedy ukaże się Chrystus – życie wasze –wtedy i wy ukażecie się razem z Nim w chwale.",
      "Uśmierćcie więc w sobie to, co ziemskie: rozpustę, nieczystość, namiętność, złe pożądanie i chciwość, która jest bałwochwalstwem.",
      "Bo przez to przychodzi gniew Boży [na synów nieposłuszeństwa].",
      "Podobnie i wy niegdyś postępowaliście, gdy tak żyliście.",
      "A teraz odłóżcie i wy to wszystko: gniew, zapalczywość, złość, bluźnierstwo, słowa bezwstydne z ust waszych.",
      "Nie okłamujcie się nawzajem, zrzuciwszy z siebie starego człowieka z uczynkami jego",
      "i przywdziawszy na siebie nowego, tego, który się wciąż odnawia, dla poznania Tego, który go stworzył na swój obraz.",
      "Tu bowiem nie ma Greka ani Żyda, obrzezania i nieobrzezania, barbarzyńcy, Scyty, niewolnika, wolnego, ale wszystkim i we wszystkich jest Chrystus.",
      "Przywdziejcie więc jako wybrańcy Boży, święci i umiłowani, głębię miłosierdzia, dobroć, mądrość pokory, łagodność, wielkoduszność,",
      "przyjmując jedni drugich i wybaczając sobie nawzajem, jeśliby ktoś miał przeciw komuś jakiś zarzut; jak Pan wybaczył wam, tak i wy.",
      "A nad to wszystko – miłość, która jest więzią doskonałości.",
      "I niech włada w waszych sercach pokój Chrystusowy, do którego powołani zostaliście w jednym Ciele. I bądźcie pełni dziękczynienia.",
      "Słowo Chrystusowe niech mieszka w was obficie, we wszelkiej mądrości; nauczajcie i napominajcie siebie wzajemnie przez psalmy, hymny i pieśni duchowe, pełni łaski śpiewajcie w sercach waszych Bogu.",
      "A wszystko, co czynicie słowem lub czynem, wszystko czyńcie w imieniu Pana, Jezusa, składając przez Niego dziękczynienie Bogu, Ojcu.",
      "Żony, bądźcie posłuszne mężom, jak przystoi w Panu.",
      "Mężowie, miłujcie żony i nie bądźcie dla nich przykrymi.",
      "Dzieci, bądźcie posłuszne rodzicom we wszystkim, bo to jest godne pochwały przed Panem.",
      "Ojcowie, nie drażnijcie dzieci waszych, aby nie czuły się przygnębione.",
      "Niewolnicy, bądźcie posłuszni we wszystkim panom według ciała, pracując nie tylko dla oczu, żeby się ludziom podobać, lecz w prostocie serca, bojąc się Pana.",
      "Cokolwiek byście czynili, z całej duszy pracujcie, jak dla Pana, a nie dla ludzi,",
      "wiedząc, że od Pana przyjmiecie zapłatę – dziedzictwo. Panu, Chrystusowi służcie!",
      "Kto bowiem czyni nieprawość, odbierze nieprawość, bez względu na osobę."
    ],
    [
      "Panowie, zapewniajcie niewolnikom to, co sprawiedliwe i należne, wiedząc, że i wy macie Pana w niebie.",
      "Bądźcie wytrwali w modlitwie, czuwając w niej z dziękczynieniem,",
      "modląc się także i za nas, aby Bóg otworzył nam drzwi Słowa, żebyśmy opowiadali tajemnicę Chrystusa, dla której też jestem uwięziony,",
      "abym ją ujawnił, tak jak powinienem ją głosić.",
      "Mądrze postępujcie wobec tych, którzy są na zewnątrz.",
      "Słowo wasze niech zawsze będzie pełne łaski, solą przyprawione, abyście wiedzieli, jak każdemu odpowiadać powinniście.",
      "O tym, co się ze mną dzieje, opowie wam Tychik, umiłowany brat i wierny diakon, i współsługa w Panu,",
      "którego właśnie po to posłałem do was, abyście dowiedzieli się, co u nas, i aby pocieszył serca wasze;",
      "[posłałem go] razem z Onezymem, wiernym i umiłowanym bratem, który jest jednym z was. Wszystko wam opowiedzą, co się tu dzieje.",
      "Pozdrawia was Arystarch, mój współwięzień, i Marek, krewny Barnaby, co do którego otrzymaliście polecenie, żebyście go przyjęli, gdyby do was przybył,",
      "i Jezus nazywany Justusem, obaj z obrzezania. Oni to, jako jedyni współpracownicy dla Królestwa Bożego, stali się moją pociechą.",
      "Pozdrawia was Epafras, jeden spośród was, sługa Chrystusa [Jezusa], stale walczący o was w modlitwach, abyście zostali utwierdzeni w doskonałości i przepełnieni wszystkim, co jest wolą Bożą.",
      "Świadczę bowiem o nim, że wielce się trudzi dla was – i dla tych w Laodycei, i tych w Hierapolis.",
      "Pozdrawia was Łukasz, lekarz umiłowany, i Demas.",
      "Pozdrówcie braci w Laodycei i Nimfę, i Kościół w jej domu.",
      "A kiedy List ten zostanie u was odczytany, sprawcie, żeby został odczytany też w Kościele laodycejczyków, a ten z Laodycei także i wy przeczytajcie.",
      "I powiedzcie Archipowi: bacz na służbę, którą przyjąłeś w Panu, aby ją wypełnić.",
      "Pozdrowienie ręką moją, Pawła. Pamiętajcie o więzach moich. Łaska z wami."
    ]
  ],
  [
    [
      "Paweł i Sylwan, i Tymoteusz do Kościoła tesaloniczan w Bogu Ojcu, i Panu, Jezusie Chrystusie. Łaska wam i pokój.",
      "Dziękujemy Bogu zawsze, pamiętając o was wszystkich w modlitwach naszych, nieustannie",
      "wspominając wasze dzieło wiary i trud miłości, i trwanie w nadziei pokładanej w Panu naszym, Jezusie Chrystusie, przed Bogiem i Ojcem naszym,",
      "wiedząc, bracia umiłowani przez Boga, o wybraniu waszym.",
      "Albowiem Ewangelia nasza dokonała się pośród was nie tylko w Słowie, lecz także w mocy i w Duchu Świętym, i [z] wielką siłą przekonania. Wiecie przecież, jacy byliśmy wśród was dla was.",
      "A wy staliście się naśladowcami naszymi i Pana, przyjąwszy Słowo wśród licznych utrapień z radością Ducha Świętego,",
      "tak iż wy staliście się przykładem dla wszystkich wierzących w Macedonii i Achai.",
      "Bo od was rozbrzmiało Słowo Pańskie nie tylko w Macedonii i [w] Achai, ale też do każdego miejsca dotarła wiara wasza w Boga, tak że nie potrzebujemy nic więcej mówić.",
      "Oni bowiem opowiadają o nas, jak do was przybyliśmy i jak zwróciliście się do Boga od bożków, by służyć Bogu żywemu i prawdziwemu",
      "i oczekiwać z nieba Syna Jego, którego wskrzesił z martwych, Jezusa, ratującego nas przed nadchodzącym gniewem."
    ],
    [
      "A sami wiecie, bracia, że przyjście nasze do was nie okazało się próżne.",
      "Albowiem jak wiecie, mimo że przedtem w Filippi zadano nam cierpienie i znieważono, to jednak nabraliśmy odwagi w Bogu naszym, by zbierając wszystkie siły, głosić wam Ewangelię Bożą.",
      "Pocieszenie nasze bowiem nie z przywidzenia ani z nieczystych zamiarów, ani z przebiegłości.",
      "Ale jak przez Boga zostaliśmy wypróbowani, by powierzyć nam Ewangelię, tak głosimy, nie aby ludziom się podobać, lecz Bogu, który bada nasze serca.",
      "Bo nigdy nie stawaliśmy przed wami, jak wiecie, ze słowem pochlebstwa ani ze skrywaną chciwością. Bóg świadkiem.",
      "Nie szukaliśmy sławy ludzkiej ani u was, ani u innych.",
      "Mogąc pokazać swoją władzę jako apostołowie Chrystusa, staliśmy się niemowlętami pośród was. Jak karmicielka tuli dzieci swoje,",
      "tak pełni tkliwości dla was, postanowiliśmy dać wam nie tylko Ewangelię Bożą, ale i swoje dusze, ponieważ was umiłowaliśmy.",
      "Przypomnijcie więc sobie, bracia, trud nasz i mozół. Nocą i dniem pracując, by nie obciążać nikogo z was, głosiliśmy wam Ewangelię Bożą.",
      "Wy i Bóg świadkami [jesteście], jak pobożnie, sprawiedliwie i nienagannie postępowaliśmy wobec was, wierzących.",
      "Wiecie, że jak ojciec swoje dzieci, tak każdego z was",
      "pocieszaliśmy i dodawaliśmy otuchy, i świadczyliśmy, byście postępowali w sposób godny Boga, powołującego was do swojego Królestwa i chwały.",
      "I dlatego i my dziękujemy Bogu nieustannie, że przyjmując Słowo Boże usłyszane od nas, przyjęliście je nie jako słowo ludzkie, ale jak Słowo, które jest prawdziwie Bożym Słowem, które i działa w was, wierzących.",
      "Albowiem wy, bracia, staliście się naśladowcami Kościołów Bożych, które są w Judei, w Chrystusie Jezusie, bo wycierpieliście to samo i wy od własnych współziomków, jak i oni od Żydów.",
      "Oni i Pana, Jezusa, zabili, i proroków, i nas prześladowali, i Bogu się nie podobają, i wszystkim ludziom są przeciwni.",
      "Przeszkadzają nam w przemawianiu do pogan, aby zostali zbawieni, dopełniając ciągle miary swoich grzechów. Lecz przyjdzie na nich w końcu gniew.",
      "A my, bracia, oddaleni od was na pewien czas ciałem, a nie sercem, tym bardziej z wielkim pragnieniem śpieszyliśmy ujrzeć wasze oblicze.",
      "Dlatego pragnęliśmy przyjść do was, ja, Paweł, i raz, i dwa, ale przeszkodził nam szatan.",
      "Bo któż jest naszą nadzieją czy radością, czy wieńcem chwały, jak nie wy przed Panem naszym, podczas Jego przyjścia?",
      "Wy bowiem jesteście chwałą naszą i radością."
    ],
    [
      "Dlatego nie mogąc już dłużej zwlekać, uznaliśmy za słuszne, by pozostać sami w Atenach,",
      "i posłaliśmy Tymoteusza, brata naszego i Bożego współpracownika w Ewangelii Chrystusowej, aby was utwierdził i pocieszył w waszej wierze,",
      "i żebyście się nie chwiali pośród tych ucisków, sami bowiem wiecie, że po to zostaliśmy ustanowieni.",
      "Bo gdy byliśmy u was, zapowiadaliśmy wam, że będziemy uciskani, jak to się stało i jak to wiecie.",
      "Właśnie dlatego i ja, dłużej nie zwlekając, posłałem [go], aby się dowiedzieć o wierze waszej, czy nie zwiódł was kusiciel i czy trud nasz nie stał się daremny.",
      "Gdy więc teraz od was przyszedł Tymoteusz do nas i przyniósł nam dobrą nowinę o wierze i miłości waszej oraz że zachowujecie dobrą pamięć o nas, pragnąc zobaczyć nas, jak i my was,",
      "to ucieszyliśmy się, bracia, z powodu was, we wszelkiej potrzebie i ucisku naszym, dzięki wierze waszej.",
      "Albowiem odżywamy teraz, gdy wy w Panu trwacie.",
      "Bo jakież dziękczynienie mamy składać Bogu za was, za wszelką radość, którą uradowaliśmy się dzięki wam przed Bogiem naszym.",
      "Nocą i dniem jak najżarliwiej zanosimy prośby, by zobaczyć oblicze wasze i nadrobić braki wiary waszej.",
      "A sam Bóg i Ojciec nasz, i Pan nasz, Jezus, niech utoruje naszą drogę do was.",
      "I Pan niech pomnoży w was i uczyni obfitą miłość jednych do drugich i do wszystkich, jak i naszą do was.",
      "Niech umocni wasze serca jako nienaganne w świętości przed Bogiem i Ojcem naszym na przyjście Pana naszego, Jezusa, ze wszystkimi Jego świętymi. [Amen]."
    ],
    [
      "Poza tym, bracia, prosimy was i zachęcamy w Panu, Jezusie, abyście przyjąwszy od nas pouczenie, jak winniście postępować i podobać się Bogu, tak też postępowali, aby czynić jeszcze większe postępy.",
      "A wiecie, jakie przykazania daliśmy wam w imię Pana, Jezusa.",
      "To bowiem jest wolą Bożą: uświęcenie wasze, żebyście się powstrzymywali od rozwiązłości,",
      "aby każdy z was potrafił utrzymywać siebie w świętości i czci,",
      "nie w namiętności pożądania jak poganie nieznający Boga.",
      "Nie wynoście się i nie wykorzystujcie w żadnej sprawie swojego brata, albowiem Pan jest sprawiedliwym sędzią nad tym wszystkim, jak wam zapowiadaliśmy i świadczyliśmy.",
      "Gdyż nie powołał nas Bóg do nieczystości, lecz do świętości.",
      "Tak więc kto to odrzuca, nie człowieka odrzuca, lecz Boga, Tego, który daje wam Ducha swojego Świętego.",
      "A o miłości braterskiej nie ma potrzeby pisać wam, gdyż sami jesteście nauczeni przez Boga, aby się wzajemnie miłować.",
      "I tak postępujecie wobec wszystkich braci w całej Macedonii. Zachęcamy was, bracia, abyście czynili jeszcze większe postępy.",
      "Uważajcie za rzecz godną czci prowadzić ciche życie i czynić, co do was należy, i pracować [własnymi] rękami, jak wam przykazaliśmy,",
      "by postępować godnie wobec tych z zewnątrz i niczego nie potrzebować.",
      "Nie chcemy też, bracia, abyście trwali w niewiedzy co do tych, którzy zasnęli, i abyście się nie smucili jak inni, którzy nie mają nadziei.",
      "Jeśli bowiem wierzymy, że Jezus umarł i zmartwychwstał, tak też tych, którzy zasnęli w Jezusie, Bóg przywiedzie razem z Nim.",
      "Tak też mówimy Słowem Pańskim, że my, żyjący, pozostawieni na przyjście Pana, nie wyprzedzimy tych, którzy zasnęli.",
      "Albowiem na wezwanie, na głos archanioła i na trąbę Bożą sam Pan zstąpi z nieba, a umarli w Chrystusie powstaną najpierw.",
      "Następnie my żyjący, pozostawieni, razem z nimi zostaniemy porwani w obłoki na spotkanie Pana, ku przestworzom, i tak zawsze z Panem będziemy.",
      "Zatem pocieszajcie się nawzajem tymi słowami."
    ],
    [
      "Bracia, nie potrzebujecie, żebym wam pisał o czasach i porach,",
      "sami bowiem dokładnie wiecie, że Dzień Pański przychodzi jak złodziej w nocy.",
      "Gdy będą mówić: pokój i bezpieczeństwo, wówczas nagle dosięgnie ich zguba jak bóle kobietę brzemienną i nie umkną.",
      "A wy, bracia, nie jesteście w ciemności, aby ten Dzień miał was zaskoczyć jak złodziej.",
      "Bo wy wszyscy synami światłości jesteście i synami Dnia – nie nocy ani ciemności.",
      "Tak więc nie śpijmy jak inni, lecz czuwajmy i myślmy trzeźwo.",
      "Albowiem ci, którzy śpią, w nocy śpią, a ci, którzy piją, w nocy piją.",
      "A my, do Dnia należąc, myślmy trzeźwo, przywdziawszy zbroję wiary i miłości, i przyłbicę nadziei zbawienia.",
      "Bo nie wystawił nas Bóg na gniew, lecz na osiągnięcie zbawienia przez Pana naszego, Jezusa Chrystusa,",
      "który umarł za nas, abyśmy czy to czuwając, czy to śpiąc, razem z Nim żyli.",
      "Dlatego pocieszajcie się nawzajem i budujcie jeden drugiego, jak też i czynicie.",
      "Prosimy was, bracia, abyście cenili tych, którzy się trudzą wśród was i przewodniczą wam w Panu, i nauczają was.",
      "Otaczajcie ich czcią najwyższą, w miłości, za dzieło ich. Zachowujcie pokój między sobą.",
      "Napominamy was, bracia: pouczajcie niesfornych, umacniajcie małodusznych, ujmujcie się za słabymi, bądźcie wielkoduszni wobec wszystkich.",
      "Baczcie, aby nikt nikomu nie oddawał złem za zło, ale dążcie zawsze do dobrego, jedni względem drugich i względem wszystkich.",
      "Radujcie się zawsze.",
      "Módlcie się nieustannie.",
      "We wszystkim dzięki czyńcie, gdyż to jest wolą Bożą w Chrystusie Jezusie względem was.",
      "Ducha nie gaście.",
      "Proroctw nie lekceważcie.",
      "Wszystko sprawdzajcie, dobrego się trzymając.",
      "Od wszelkiej postaci zła trzymajcie się z daleka.",
      "A sam Bóg pokoju niech was w pełni uświęci i niech zachowa całego waszego ducha i duszę, i ciało bez skazy na przyjście Pana naszego, Jezusa Chrystusa.",
      "Wierny jest Ten, który was powołał, i On tego dokona.",
      "Bracia, módlcie się [i] za nas.",
      "Pozdrówcie wszystkich braci pocałunkiem świętym.",
      "Powołuję się uroczyście na Pana, aby list ten był odczytany wszystkim braciom.",
      "Łaska Pana naszego, Jezusa Chrystusa, z wami."
    ]
  ],
  [
    [
      "Paweł i Sylwan, i Tymoteusz do Kościoła tesaloniczan w Bogu, Ojcu naszym, i w Panu, Jezusie Chrystusie.",
      "Łaska wam i pokój od Boga, Ojca [naszego], i Pana, Jezusa Chrystusa.",
      "Dziękować powinniśmy Bogu zawsze za was, bracia, jak to i godne jest, bo wzrasta mocno wiara wasza i pomnaża się miłość każdego z was wszystkich, jednych ku drugim.",
      "Tak iż my sami chlubimy się wami w Kościołach Bożych wytrwałością waszą i wiarą wśród waszych prześladowań, i ucisków, które znosicie.",
      "Znakiem sprawiedliwego sądu Bożego jest to, że wy zostaliście uznani za godnych Królestwa Bożego, dla którego też i cierpicie.",
      "Jeśli rzeczywiście jest rzeczą sprawiedliwą przed Bogiem odpłacić uciskiem tym, którzy was uciskają,",
      "to i wam uciskanym odpłaci wytchnieniem razem z nami podczas objawienia Pana, Jezusa, z nieba, wespół z aniołami mocy Jego;",
      "w ogniu gorejącym On da odpłatę tym, którzy nie znają Boga, i nieposłusznym Ewangelii Pana naszego, Jezusa.",
      "Oni karę poniosą: odrzucenie wieczne sprzed oblicza Pańskiego i od chwały mocy Jego,",
      "kiedy przyjdzie w owym Dniu, aby ukazała się chwała w świętych Jego i aby był podziwiany wśród wszystkich, którzy uwierzyli, gdyż znalazło wiarę świadectwo nasze wobec was.",
      "I zawsze modlimy się o to za was, aby Bóg nasz uznał was za godnych powołania i spełnił z mocą wszelkie pragnienie dobra i dzieło wiary,",
      "aby chwalebne okazało się imię Pana naszego, Jezusa, w was, a wy w Nim, wedle łaski Boga naszego i Pana, Jezusa Chrystusa."
    ],
    [
      "A jeśli chodzi o przyjście Pana naszego, Jezusa Chrystusa, i nasze zgromadzenie się przy Nim, to prosimy was, bracia,",
      "abyście szybko nie stracili zdolności trzeźwego myślenia i nie dali się zastraszyć czy to przez ducha, czy to przez słowo, czy przez list rzekomo od nas, jakoby już nastał Dzień Pański.",
      "Niech nikt was nie zwodzi w żaden sposób, albowiem najpierw przyjdzie odstępstwo i objawi się człowiek nieprawości, syn zguby,",
      "sprzeciwiający się wszystkiemu i wynoszący się ponad wszystko, co dotyczy Boga lub co jest otoczone czcią, tak że sam zasiądzie w świątyni Bożej, podając się za Boga.",
      "Czy nie pamiętacie, że będąc jeszcze u was, powiedziałem wam o tym?",
      "A teraz wiecie, co go powstrzymuje, zanim objawi się w swoim czasie.",
      "Albowiem tajemnica nieprawości już działa, tylko ten, który powstrzymuje, ma być zabrany spośród was.",
      "I wtedy objawi się Nieprawy, którego Pan [Jezus] zgładzi tchnieniem ust swoich i zniweczy jasnością przyjścia swego.",
      "Przyjście Nieprawego dokona się za sprawą szatana we wszelkiej mocy i znakach, i cudach fałszywych,",
      "i we wszelkim zwodzeniu ku nieprawości wobec tych, którzy giną, ponieważ nie przyjęli miłości prawdy, która mogłaby ich zbawić.",
      "I dlatego zsyła na nich Bóg omamienie błędem, aby wierzyli kłamstwu",
      "i aby zostali osądzeni wszyscy, którzy nie uwierzyli prawdzie, lecz upodobali sobie niesprawiedliwość.",
      "A my powinniśmy zawsze dziękować za was, bracia umiłowani przez Pana, bo Bóg was wybrał jako pierwociny ku zbawieniu w świętości Ducha i w wierze w prawdę.",
      "Do tego też powołał was przez naszą Ewangelię dla osiągnięcia chwały Pana naszego, Jezusa Chrystusa.",
      "Tak więc, bracia, trwajcie niewzruszenie i trzymajcie się mocno przekazanych nauk, których zostaliście nauczeni czy to przez słowo, czy też przez list nasz.",
      "A sam Pan nasz, Jezus Chrystus, i Bóg, Ojciec nasz, który umiłował nas i dał pocieszenie wieczne, i dobrą nadzieję w łasce,",
      "niech pocieszy wasze serca i utwierdzi w każdym czynie i dobrym słowie."
    ],
    [
      "A wreszcie módlcie się, bracia, i za nas, aby Słowo Pańskie rozpowszechniało się i rozsławiało tak jak i u was",
      "i abyśmy zostali wybawieni od niestałych i przewrotnych ludzi; bo nie wszyscy mają wiarę.",
      "A wierny jest Pan, który utwierdzi was i ustrzeże od Nieprawego.",
      "Co do was jednak, mamy pewność w Panu, że co nakazujemy, to czynicie i będziecie czynić.",
      "A Pan niech skieruje serca wasze ku miłości Bożej i cierpliwości Chrystusowej.",
      "Nakazujemy wam, bracia, w imię Pana [naszego], Jezusa Chrystusa, abyście unikali każdego brata postępującego nieporządnie i niezgodnie z przekazaną nauką, którą przyjęliście od nas.",
      "Sami bowiem wiecie, jak trzeba nas naśladować, ponieważ nie żyliśmy nieporządnie wśród was",
      "i u nikogo nie jedliśmy chleba za darmo, ale w ogromnym trudzie i mozole, nocą i dniem pracowaliśmy, aby nie być ciężarem dla nikogo z was.",
      "Nie dlatego, że nie mamy władzy, ale aby siebie samych dać wam za przykład, tak abyście nas naśladowali.",
      "I gdy byliśmy u was, to nakazaliśmy wam, że jeśli ktoś nie chce pracować, niech też nie je.",
      "Bo słyszeliśmy, że niektórzy pośród was postępują nieporządnie, nic nie robiąc, zajmują się byle czym.",
      "Takich to wzywamy i napominamy w Panu, Jezusie Chrystusie, aby w cichości pracując, swój chleb jedli.",
      "A wy, bracia, nie zniechęcajcie się, czyniąc dobro.",
      "A jeśli ktoś nie jest posłuszny słowu naszemu w tym liście, na tego zwróćcie uwagę, nie przestawajcie z nim, aby się zmienił.",
      "I nie miejcie go za wroga, ale napominajcie jak brata.",
      "A sam Pan pokoju niech da wam pokój zawsze i w każdej potrzebie. Pan z wami wszystkimi.",
      "Pozdrowienie moją, Pawła, ręką. To jest znakiem w każdym liście. Tak piszę.",
      "Łaska Pana naszego, Jezusa Chrystusa, z wami wszystkimi."
    ]
  ],
  [
    [
      "Paweł, apostoł Chrystusa Jezusa z rozkazu Boga, Zbawiciela naszego, i Chrystusa Jezusa, nadziei naszej,",
      "Tymoteuszowi, prawowitemu dziecięciu w wierze: łaska, miłosierdzie, pokój od Boga Ojca i Chrystusa Jezusa, Pana naszego.",
      "Kiedy szedłem do Macedonii, prosiłem cię, byś pozostał w Efezie i przykazał niektórym, by nie nauczali inaczej niż my",
      "i nie zważali na mity ani na niekończące się rodowody, które służą raczej sporom niż dziełu zbawienia Bożego z wiary.",
      "A celem przykazania jest miłość z czystego serca i z dobrego sumienia, i z wiary nieobłudnej,",
      "od czego niektórzy odstąpiwszy, zwrócili się ku próżnej gadaninie.",
      "Pragnąc być nauczycielami Prawa, nie rozumieją tego, co mówią, ani tego, przy czym twardo obstają.",
      "A wiemy, że Prawo jest dobre, jeśli ktoś je prawidłowo stosuje;",
      "wiedząc to, że Prawo nie jest ustanowione dla sprawiedliwego, ale dla nieprawych i krnąbrnych, bezbożnych i grzesznych, niepobożnych i nieczystych, ojcobójców i matkobójców, mężobójców,",
      "rozpustników, mężołożników, handlarzy ludźmi, kłamców, krzywoprzysięzców i dla wszystkiego, co się sprzeciwia zdrowej nauce,",
      "zgodnej z Ewangelią chwały błogosławionego Boga, która została mi powierzona.",
      "Dzięki składam Temu, który mnie umocnił, Chrystusowi Jezusowi, Panu naszemu, że powołując do służby, uznał mnie za godnego wiary.",
      "Mnie, któ- ry przedtem byłem bluźniercą i prześladowcą, i ciemięzcą, ale okazano mi miłosierdzie, bo nie mając wiary, nie wiedziałem, co czynię.",
      "Ale łaska Pana naszego pomnożyła się ponad wszelką miarę z wiarą i miłością w Chrystusie Jezusie.",
      "Godne wiary i pełnego przyjęcia jest Słowo, że Chrystus Jezus przyszedł na świat zbawić grzeszników, z których pierwszym jestem ja.",
      "I dlatego okazano mi miłosierdzie, aby we mnie pierwszym Chrystus Jezus okazał całą cierpliwość na wzór dla tych, którzy dzięki Niemu uwierzą w życie wieczne.",
      "A Królowi wieków, nieśmiertelnemu, niewidzialnemu, jedynemu Bogu cześć i chwała na wieki wieków. Amen.",
      "To przykazanie przedkładam ci, synu mój, Tymoteuszu, zgodnie z wcześniejszymi proroczymi słowami o tobie, abyś toczył dobry bój, o którym one mówią,",
      "mając wiarę i dobre sumienie, co niektórzy odrzuciwszy, stali się rozbitkami w wierze.",
      "Wśród nich są Hymenajos i Aleksander, których oddałem szatanowi, aby nauczyli się nie bluźnić."
    ],
    [
      "Proszę więc przede wszystkim, aby wznosić błagania, modlitwy, prośby, dziękczynienia za wszystkich ludzi,",
      "za królów i za wszystkich przełożonych, abyśmy spokojne i ciche życie wiedli we wszelkiej pobożności i czystości.",
      "Bo to rzecz dobra i przyjemna przed Zbawicielem naszym, Bogiem,",
      "który pragnie, aby wszyscy ludzie zostali zbawieni i doszli do poznania prawdy.",
      "Bo jeden jest Bóg i jeden pośrednik między Bogiem a ludźmi, człowiek Chrystus Jezus,",
      "który wydał siebie na okup za wszystkich – oto świadectwo [dane] w stosownym czasie.",
      "Po to zostałem ustanowiony ja, zwiastun i apostoł – prawdę mówię, nie kłamię – nauczyciel narodów w wierze i w prawdzie.",
      "Pragnę więc, aby mężczyźni modlili się w każdym miejscu, podnosząc czyste ręce bez gniewu i zwątpienia.",
      "Tak samo też kobiety niech się stroją skromnie i z rozwagą, nie zdobiąc się kunsztownie splecionymi włosami i złotem lub perłami albo kosztowną szatą,",
      "lecz przez dobre uczynki, jak przystoi kobietom uważającym się za bogobojne.",
      "Kobieta niech się uczy w cichości, w pełnej uległości.",
      "Nauczać zaś kobiecie nie pozwalam ani panować nad mężczyzną, ale żyć w cichości.",
      "Bo Adam pierwszy został stworzony, potem Ewa,",
      "i nie Adam został zwiedziony, ale kobieta, dając się zwieść, złamała zakaz.",
      "Lecz zbawiona zostanie, rodząc dzieci, jeśli one trwać będą w wierze i miłości, i świętości, z rozwagą."
    ],
    [
      "Godne wiary jest to Słowo. Jeśli ktoś dąży do biskupstwa, pięknej pracy pragnie.",
      "Trzeba więc, aby biskup był nienaganny, mąż jednej żony, trzeźwy, rozważny, stateczny, gościnny, zdolny do nauczania,",
      "nieskłonny do pijaństwa, niezapalczywy, ale łagodny, niekłótliwy, niechciwy;",
      "aby dom swój dobrze prowadził, utrzymywał dzieci w posłuszeństwie, z wszelką przyzwoitością,",
      "(jeśli ktoś swojemu domowi przewodzić nie umie, to jak będzie się troszczył o Kościół Boży?).",
      "Nie powinien być nowo nawrócony, aby nie wzbił się w pychę i nie popadł pod sąd jak diabeł.",
      "Trzeba też, aby miał dobre świadectwo i od tych, co są z zewnątrz, żeby nie naraził się na zarzuty i nie wpadł w sidła diabła.",
      "Tak samo diakoni powinni być czcigodni, niedwulicowi, nieuzależnieni od wina, nieszukający brudnego zysku,",
      "strzegący tajemnicy wiary w czystym sumieniu.",
      "Ci właśnie niech najpierw zostaną wypróbowani, a potem jako nienaganni niech pełnią służbę.",
      "Także kobiety: czcigodne, nieskłonne do obmowy, rozsądne, wierne we wszystkim.",
      "Diakonami niech będą mężowie jednej żony, dzieciom dobrze przewodzący i własnym domom.",
      "Ci bowiem, co dobrze pełnią służbę, zyskują szczere uznanie i wielką odwagę w wierze w Chrystusa Jezusa.",
      "Piszę ci to, mając nadzieję, że niebawem do ciebie przyjdę.",
      "Gdybym jednak się opóźnił, to trzeba, żebyś wiedział, jak postępować w Domu Bożym, który jest Kościołem Boga żywego, filarem i podwaliną prawdy.",
      "A bez wątpienia wielka jest tajemnica pobożności: On został objawiony w ciele, usprawiedliwiony w Duchu, ukazany aniołom, zwiastowany pośród narodów, przyjęty z wiarą w świecie, wyniesiony w chwale."
    ],
    [
      "A Duch wyraźnie mówi, że w ostatnich czasach niektórzy odstąpią od wiary, dając posłuch duchom zwodniczym i naukom demonów,",
      "obłudni i kłamcy o wypalonym ogniem własnym sumieniu,",
      "zabraniający małżeństwa, powstrzymujący się od pokarmów, które Bóg stworzył, aby były przyjmowane z dziękczynieniem przez tych, którzy uwierzyli i poznali prawdę.",
      "Bo przecież każde stworzenie Boże jest dobre i niczego nie należy odrzucać z tego, co jest przyjmowane z dziękczynieniem,",
      "uświęcane jest bowiem przez Słowo Boże i modlitwę.",
      "Przedkładając to braciom, będziesz dobrym sługą Chrystusa Jezusa, karmiącym się słowami wiary i dobrej nauki, za którą poszedłeś.",
      "A niedorzecznych i babskich bajek unikaj, ćwicz się natomiast w pobożności.",
      "Bo cielesne ćwiczenie mało przynosi pożytku, lecz pobożność do wszystkiego jest pożyteczna, mając obietnicę życia teraźniejszego i przyszłego.",
      "Słowo to godne wiary i pełnego przyjęcia.",
      "Dlatego bowiem trudzimy się i walczymy, że położyliśmy nadzieję w Bogu żywym, który jest Zbawicielem wszystkich ludzi, a zwłaszcza wiernych.",
      "Nakazuj to i tego nauczaj.",
      "Niech nikt nie pogardza twoją młodością, lecz bądź wzorem dla wiernych w mowie, w postępowaniu, w miłości, w wierze, w czystości.",
      "Dopóki nie przyjdę, przykładaj się do czytania, napominania i nauczania.",
      "Nie zaniedbuj w sobie daru łaski, który został ci dany zgodnie ze słowem proroczym, wraz z nałożeniem rąk przez prezbiterów.",
      "O to dbaj i w tym trwaj, aby twój rozwój był widoczny dla wszystkich.",
      "Czuwaj nad sobą i nad nauczaniem, trwaj w tym, bo to czyniąc i siebie zbawisz, i tych, którzy cię słuchają."
    ],
    [
      "Starszego nie gań, lecz zachęcaj jak ojca, młodszych jak braci,",
      "starsze jak matki, młodsze jak siostry - w pełnej czystości.",
      "Szanuj wdowy, te prawdziwe wdowy.",
      "A jeśli jakaś wdowa ma dzieci lub wnuki, niech uczą się najpierw własny dom czcią otaczać i okazywać wdzięczność rodzicom, gdyż to podoba się Bogu.",
      "Ale wdowa prawdziwa i żyjąca samotnie złożyła nadzieję w Bogu i trwa w błaganiach i modlitwach nocą i dniem.",
      "Ta zaś, która szuka rozkoszy, już za życia umarła.",
      "I to nakazuj, aby były bez zarzutu.",
      "A jeśli ktoś nie dba o swoich, zwłaszcza o domowników, wiarę odrzucił i gorszy jest od niewierzącego.",
      "Do grona wdów można przyjąć tę, która ma nie mniej niż sześćdziesiąt lat, tylko raz była zamężna,",
      "jest znana z dobrych uczynków: jeśli wychowała dzieci, jeśli była gościnna, jeśli obmywała nogi świętym, jeśli wspierała strapionych, jeśli godnie oddawała się gorliwie każdemu dobremu dziełu.",
      "Młodszych nie przyjmuj, bo gdy żądze odwiodą je od Chrystusa, zechcą wyjść za mąż;",
      "narażą się na osądzenie, bo pierwszej wierności nie dochowały.",
      "Jednocześnie też krążąc po domach, uczą się próżniactwa; nie tylko jednak próżnują, ale i plotkują i są wścibskie, i rozprawiają o byle czym.",
      "Chciałbym więc, żeby młodsze wychodziły za mąż, rodziły dzieci, kierowały domem, nie dawały przeciwnikowi powodu do pomówień.",
      "Niektóre bowiem już odwróciły się, idąc za szatanem.",
      "Jeśli jakaś wierząca ma u siebie wdowy, niech je wspiera i nie obciąża Kościoła, aby prawdziwe wdowy doznały wsparcia.",
      "Prezbiterzy, którzy dobrze przewodniczą, niech zostaną uznani za godnych podwójnej czci, szczególnie ci, którzy trudzą się w Słowie i nauczaniu.",
      "Bo Pismo mówi: Wołowi młócącemu nie zawiązuj pyska i Godzien jest robotnik zapłaty swojej.",
      "Nie przyjmuj oskarżenia przeciw prezbiterowi, chyba że przy dwóch albo trzech świadkach.",
      "Tych, którzy grzeszą, upominaj wobec wszystkich, aby i inni się bali.",
      "Świadczę przed Bogiem i Chrystusem Jezusem, i wybranymi aniołami, abyś strzegł tego bez uprzedzeń, nic nie czyniąc powodowany stronniczością.",
      "Rąk na nikogo pochopnie nie wkładaj i nie bierz udziału w cudzych grzechach, siebie samego czystym zachowaj.",
      "Samej wody już więcej nie pij, lecz używaj trochę wina ze względu na żołądek i częste twoje słabości.",
      "Grzechy niektórych ludzi wyraźnie widać i poprzedzają sąd, a innych idą w ślad za nimi.",
      "Tak samo dobre dzieła są wcześniej widoczne, a te, z którymi jest inaczej, też nie mogą się ukryć."
    ],
    [
      "Niewolnicy, którzy są pod jarzmem, niech uznają swoich panów za godnych wszelkiego szacunku, aby imieniu Bożemu i nauczaniu nie bluźniono.",
      "Ci zaś, którzy mają panów wierzących, niech nimi nie pogardzają dlatego, że są braćmi; tym lepiej niech służą, są bowiem wierzącymi i umiłowanymi, gorliwie pełniącymi dobre uczynki. Tego nauczaj i do tego zachęcaj.",
      "Jeśli ktoś inaczej naucza i nie idzie za życiodajnymi słowami Pana naszego, Jezusa Chrystusa, oraz nauczaniem zgodnym z prawdziwą pobożnością,",
      "tego pycha zaślepiła, nic nie wie, lecz choruje na kłótliwość i walkę o słowa, z czego rodzi się zawiść, spór, bluźnierstwa, złośliwa podejrzliwość,",
      "ciągłe spory ludzi o zniszczonym umyśle i pozbawionych prawdy, uważających, że pobożność jest źródłem zysku.",
      "Wielkim zaś zyskiem jest pobożność połączona z panowaniem nad sobą.",
      "Niczego bowiem nie wnieśliśmy na ten świat ani też niczego wynieść nie możemy.",
      "Jeśli mamy jedzenie i ubranie, bądźmy z tego zadowoleni.",
      "A ci, którzy chcą być bogaci, wpadają w pokusę i sidła, i w bezrozumne i szkodliwe żądze, które pogrążają ludzi w zgubę i zagładę.",
      "Albowiem korzeniem wszelkiego zła jest miłość pieniądza; niektórzy, goniąc za tym, dali się odwrócić od wiary i narazili się na różne boleści.",
      "Ale ty, człowiecze Boży, uciekaj od tego, goń zaś za sprawiedliwością, pobożnością, wiarą, miłością, cierpliwością, łagodnością.",
      "Tocz piękną walkę wiary, chwyć się życia wiecznego, do którego zostałeś powołany i złożyłeś dobre wyznanie wobec licznych świadków.",
      "Nakazuję [ci] przed Bogiem, który daje życie wszystkiemu, i przed Chrystusem Jezusem, który wobec Poncjusza Piłata złożył dobre wyznanie,",
      "abyś zachował przykazanie bez skazy i nienaruszone aż do objawienia Pana naszego, Jezusa Chrystusa.",
      "Ukaże je we właściwym czasie Błogosławiony i Jedyny Mocny, Król królujących i Pan panujących,",
      "Jedyny Nieśmiertelny, w światłości mieszkający niedostępnej, którego żaden człowiek nie widział ani widzieć nie może. Jemu cześć i panowanie wieczne. Amen.",
      "Bogatym tego świata nakazuj, aby nie wynosili się ani nie pokładali nadziei w przemijającym bogactwie, lecz w Bogu, który obdarza nas wszystkim obficie dla naszej radości.",
      "Niech będą dobroczynni, bogacą się w dobre uczynki, niech będą hojni, pielęgnują więź z innymi,",
      "gromadząc sobie te skarby na dobry fundament na przyszłość, aby otrzymać prawdziwe życie.",
      "O Tymoteuszu, strzeż tego, co ci powierzono, unikaj światowych, pustych rozmów i sprzeczności fałszywej wiedzy.",
      "Do niej niektórzy się zwrócili i odpadli od wiary. Łaska z wami."
    ]
  ],
  [
    [
      "Paweł, apostoł Chrystusa Jezusa, z woli Boga, zgodnie z obietnicą życia w Chrystusie Jezusie,",
      "Tymoteuszowi, umiłowanemu dziecku: łaska, miłosierdzie i pokój od Boga Ojca i Chrystusa Jezusa, Pana naszego.",
      "Dziękuję Bogu, któremu służę jak i moi przodkowie, z czystym sumieniem, gdy nieustannie wspominam ciebie w modlitwach moich nocą i dniem.",
      "Pragnę cię zobaczyć, pomny na twoje łzy, abym doznał pełnej radości.",
      "Mam w pamięci twoją nieobłudną wiarę, która zamieszkała najpierw w twojej babce Lois i twojej matce Eunice – jestem przekonany, że i w tobie.",
      "Z tego powodu przypominam ci, żebyś rozniecił dar łaski Bożej, który jest w tobie przez nałożenie moich rąk.",
      "Albowiem nie dał nam Bóg ducha bojaźni, ale mocy i miłości, i umiarkowania.",
      "Nie wstydź się więc świadectwa Pana naszego ani mnie, więźnia Jego. Trudź się z Ewangelią, według mocy Boga.",
      "On zbawił nas i powołał powołaniem świętym nie według uczynków naszych, ale według zamiaru swego i łaski, danej nam w Chrystusie Jezusie, przed wiecznymi czasy.",
      "A ukazana została teraz przez objawienie Zbawiciela naszego, Chrystusa Jezusa, który zniszczył śmierć, a życie i nieprzemijalność rozświetlił Ewangelią,",
      "dla której i ja zostałem ustanowiony zwiastunem i apostołem, i nauczycielem.",
      "Ze względu na nią i to cierpienie znoszę, ale się nie wstydzę, wiem bowiem, komu uwierzyłem, i wierzę, że mocen jest powierzony mi dar zachować na ów Dzień.",
      "Trzymaj się wzorca zdrowych nauk, które ode mnie usłyszałeś, w wierze i miłości, które są w Chrystusie Jezusie.",
      "Mocą Ducha Świętego mieszkającego w nas strzeż powierzonego ci dobrego daru.",
      "Wiesz, że odwrócili się ode mnie ci z Azji, wśród których są Figelos i Hermogenes.",
      "Oby Pan okazał miłosierdzie domowi Onezyfora, bo wielokrotnie pomagał mi i nie wstydził się moich więzów,",
      "ale będąc w Rzymie, szukał mnie gorliwie i znalazł.",
      "Niech Pan mu pozwoli znaleźć u siebie miłosierdzie w owym Dniu; a jak mi w Efezie usłużył, ty wiesz lepiej."
    ],
    [
      "Ty więc, dziecię moje, wzmacniaj się w łasce, w tej w Chrystusie Jezusie,",
      "a to, co usłyszałeś ode mnie wobec wielu świadków, przekaż ludziom wiernym, którzy zdolni będą i innych nauczać.",
      "Współcierp jako dobry bojownik Chrystusa Jezusa.",
      "Żaden walczący nie wikła się w sprawy życia codziennego, by spodobać się dowódcy.",
      "A jeśliby ktoś i stanął do zapasów, nie otrzyma wieńca, jeśliby walczył niezgodnie z zasadami.",
      "Trudzący się rolnik powinien jako pierwszy korzystać z owoców.",
      "Zrozum, co mówię; Pan bowiem da ci mądrość we wszystkim.",
      "Pamiętaj o Jezusie Chrystusie wzbudzonym z martwych, z rodu Dawida, zgodnie z moją Ewangelią,",
      "dla której znoszę cierpienia aż do więzów jako złoczyńca, ale Słowo Boże nie jest związane.",
      "Dlatego wszystko to znoszę ze względu na wybranych, aby i oni dostąpili zbawienia, które jest w Chrystusie Jezusie, z wieczną chwałą.",
      "Godne wiary jest to Słowo: Jeśli bowiem z Nim umarliśmy, to i z Nim żyć będziemy,",
      "jeśli wytrwamy, to i z Nim królować będziemy, jeśli się Go wyprzemy, to i On nas się wyprze.",
      "Jeśli jesteśmy niewierni, On wierny pozostaje, bo siebie samego wyprzeć się nie może.",
      "To przypominaj, dając świadectwo przed Bogiem, aby nie wdawać się w kłótnie, które na nic się nie przydadzą, chyba tylko na zgubę słuchających.",
      "Postaraj siebie stawić przed Bogiem jako robotnika wypróbowanego, nieprzynoszącego wstydu, godnie przekazującego Słowo Prawdy.",
      "Głupiego pustosłowia unikaj, bo prowadzi do coraz większej bezbożności.",
      "A słowo ich jak gangrena pożywkę znajduje. Do nich należą Hymenajos i Filetos,",
      "którzy odeszli od prawdy, mówiąc, że zmartwychwstanie już nastąpiło, i burzą wiarę niektórych.",
      "Jednakże mocny fundament Boży stoi, mający tę pieczęć: Zna Pan tych, którzy są jego i Niech odstąpi od nieprawości każdy, kto wzywa imienia Pańskiego.",
      "A w wielkim domu są nie tylko naczynia złote i srebrne, ale też drewniane i gliniane; jedne do użytku szlachetnego, a inne pospolitego.",
      "Jeśli więc ktoś oczyści siebie od tego [co nieprawe], stanie się naczyniem szlachetnym, uświęconym, użytecznym dla gospodarza, gotowym do wszelkiego dobrego dzieła.",
      "Uciekaj od młodzieńczych pożądliwości, a goń za sprawiedliwością, wiarą, miłością, pokojem z tymi, którzy wzywają Pana z czystego serca.",
      "Unikaj pustych i nieużytecznych dociekań, wiedząc, że rodzą kłótnie.",
      "A słudze Pana nie przystoi się kłócić; powinien być życzliwy dla wszystkich, zdolny do nauczania, cierpliwy w próbach,",
      "łagodnie pouczający przeciwników, bo może Pan da im kiedyś opamiętanie, by poznali prawdę",
      "i wyrwali się z sideł diabła, w które zostali żywcem pochwyceni, by pełnić jego wolę."
    ],
    [
      "A to wiedz, że w dniach ostatecznych nastaną czasy trudne.",
      "Bo ludzie będą samolubni, chciwi, chełpliwi, zarozumiali, bluźnierczy, rodzicom nieposłuszni, niewdzięczni, niepobożni,",
      "nieczuli, nieubłagani, oszczerczy, nieopanowani, niepohamowani, nienawidzący dobra,",
      "zdradzieccy, porywczy, nadęci, miłujący przyjemności bardziej niż Boga,",
      "udający pobożność, ale odrzucający jej moc. Takich unikaj!",
      "Spośród nich są tacy, którzy wdzierają się do domów i zniewalają kobiety opanowane przez grzechy i wodzone rozmaitymi żądzami.",
      "One ciągle się uczą i nigdy nie mogą dojść do poznania prawdy.",
      "Podobnie jak kiedyś Jannes i Jambres stanęli przeciw Mojżeszowi, tak też i ci przeciw prawdzie stają, ludzie o zepsutym umyśle, chwiejni w wierze.",
      "Ale nie osiągną wiele, bo ich bezmyślność, podobnie jak tamtych, widoczna będzie dla wszystkich.",
      "A ty naśladowałeś mnie w nauczaniu, w postępowaniu, w zamiarach, w wierze, w wielkoduszności, w miłości, w wytrwałości,",
      "w prześladowaniach, w cierpieniach, których doznałem w Antiochii, w Ikonium, w Listrze. Jakież to prześladowania zniosłem! I ze wszystkich wyrwał mnie Pan.",
      "I wszyscy, którzy chcą żyć pobożnie w Chrystusie Jezusie, będą prześladowani;",
      "ludzie przewrotni zaś i zwodziciele uczynią jeszcze więcej zła, zwodząc i będąc zwodzeni.",
      "Ale ty trwaj w tym, czego się nauczyłeś i co zostało ci powierzone, wiedząc, od kogo się nauczyłeś.",
      "Już od dziecka znasz Święte Pisma, które mogą cię napełnić mądrością ku zbawieniu przez wiarę w Chrystusie Jezusie.",
      "Całe Pismo jest natchnione przez Boga i pożyteczne do nauczania, ukazywania błędów, naprawiania, do wychowywania w sprawiedliwości,",
      "aby takim był Boży człowiek, jakim być powinien, zdatny do każdego dobrego dzieła."
    ],
    [
      "Zaprzysięgam cię przed Bogiem i Chrystusem Jezusem, który będzie sądził żywych i umarłych, i na objawienie Jego, i na Królestwo Jego:",
      "zwiastuj Słowo, stawaj w porę i nie w porę, naprawiaj, upominaj, pocieszaj, z wszelką cierpliwością i mądrością nauczyciela.",
      "Albowiem przyjdzie czas, gdy zdrowej nauki nie będą znosić, lecz według własnych żądz namnożą sobie nauczycieli, słuchając tego, co miłe dla ucha.",
      "Odwrócą swoje ucho od prawdy i zwrócą się do baśni.",
      "A ty czuwaj nad wszystkim, znoś przeciwności, dokonaj dzieła zwiastuna Ewangelii, spełnij do końca swoją służbę.",
      "Ja bowiem już jestem składany w ofierze i czas mojego odejścia nastał.",
      "Dobrą walkę stoczyłem, bieg zakończyłem, wiarę zachowałem.",
      "Na koniec przygotowano dla mnie wieniec sprawiedliwości, który daruje mi Pan w owym Dniu, Sędzia sprawiedliwy, i nie tylko mnie, ale i wszystkim, którzy umiłowali objawienie Jego.",
      "Postaraj się przyjść do mnie szybko.",
      "Demas bowiem mnie opuścił, umiłowawszy ten świat, i poszedł do Tesaloniki, Krescens do Galacji, Tytus do Dalmacji.",
      "Jedynie Łukasz jest ze mną. Wziąwszy Marka, przyprowadź go ze sobą, bo jest mi przydatny do służby.",
      "A Tychika posłałem do Efezu.",
      "Płaszcz, który zostawiłem w Troadzie u Karpa, zabierz po drodze, także księgi, a zwłaszcza pergaminy.",
      "Aleksander, kowal, wyrządził mi wiele złego, odda mu Pan według jego uczynków.",
      "Jego i ty się strzeż, bardzo bowiem sprzeciwiał się naszym słowom.",
      "Podczas mojej pierwszej obrony nikt nie stanął przy mnie, wszyscy mnie opuścili, niech to nie będzie im policzone.",
      "Ale Pan stanął przy mnie i umocnił mnie, aby przeze mnie zostało dopełnione zwiastowanie i aby wszystkie narody je usłyszały, i abym został wyrwany z paszczy lwa.",
      "Uchroni mnie Pan od wszelkiego złego uczynku i zbawi dla Królestwa swego niebieskiego. Jemu chwała na wieki wieków. Amen.",
      "Pozdrów Pryskę i Akwilę, i dom Onezyfora.",
      "Erast pozostał w Koryncie, chorego Trofima zostawiłem w Milecie.",
      "Postaraj się przybyć przed zimą. Pozdrawiają cię Eubulos i Pudens, i Linus, i Klaudia, i wszyscy bracia.",
      "Pan z duchem twoim. Łaska z wami."
    ]
  ],
  [
    [
      "Paweł, sługa Boży i apostoł Jezusa Chrystusa według wiary wybranych Bożych i poznania prawdy zgodnie z pobożnością,",
      "w nadziei życia wiecznego, które obiecał niezawodny Bóg przed wszystkimi wiekami,",
      "natomiast we właściwym czasie objawił swoje Słowo w zwiastowaniu, które zostało mi powierzone zgodnie z poleceniem Zbawiciela naszego, Boga.",
      "Tytusowi, prawdziwemu synowi we wspólnej wierze. Łaska i pokój od Boga Ojca, i Chrystusa Jezusa, Zbawiciela naszego.",
      "Po to zostawiłem cię na Krecie, abyś uporządkował resztę spraw i ustanowił po miastach prezbiterów, tak jak ci poleciłem.",
      "[Ustanów] tylko tego, który jest nienaganny, mąż jednej żony, mający dzieci wierzące, niepomawiane o rozwiązłość albo niekarność.",
      "Trzeba bowiem, aby biskup jako włodarz Boży był bez zarzutu: niepyszny, niegniewliwy, nieskory do picia i nieporywczy, nieżądny brudnego zysku,",
      "ale gościnny, miłujący dobro, rozsądny, sprawiedliwy, pobożny, opanowany,",
      "trzymający się Słowa wiary zgodnie z nauczaniem, aby potrafił i utwierdzać w zdrowej nauce, i przekonywać tych, którzy się jej przeciwstawiają.",
      "Wielu jest bowiem niekarnych, gadających o niczym i zwodzicieli, zwłaszcza tych z obrzezania,",
      "którym trzeba zamknąć usta, którzy całe domy wywracają, nauczając, czego nie trzeba, dla brudnego zysku.",
      "Powiedział któryś z nich, ich własny poeta: „Kreteńczycy zawsze łgarze, dzikie bestie, brzuchy leniwe”.",
      "To świadectwo jest prawdziwe. Dlatego przywołuj ich do porządku, aby wrócili do zdrowej wiary,",
      "nie zważali na żydowskie baśnie i przykazania ludzi, którzy odrzucają prawdę.",
      "Wszystko czyste dla czystych, a dla zbrukanych i niewiernych nic nie jest czyste, lecz zbrukane są zarówno umysł, jak i sumienie.",
      "Twierdzą, że Boga znają, ale czynami odrzucają; są wstrętni i nieposłuszni, i niezdatni do żadnego dobrego dzieła."
    ],
    [
      "A ty mów to, co odpowiada zdrowej nauce.",
      "Starsi mężczyźni niech będą rozsądni, godni szacunku, roztropni, stali w wierze, w miłości, w cierpliwości.",
      "Podobnie starsze kobiety: w postępowaniu świątobliwe, nieoczerniające, niezniewolone nadmiarem wina, uczące dobra.",
      "Niech uczą rozsądku młode kobiety, jak kochać mężów, jak kochać dzieci;",
      "żeby były roztropne, czyste, gospodarne, dobrotliwe, uległe swoim mężom, aby Słowu Bożemu nie bluźniono.",
      "Młodych mężczyzn zachęcaj, aby zachowywali się rozsądnie.",
      "Przede wszystkim siebie samego dawaj za wzór dobrych czynów: w nauczaniu czystość, powaga,",
      "słowo właściwe, nienaganne, aby przeciwnik zawstydził się, nie mogąc nic złego o nas powiedzieć.",
      "Niewolnicy niech będą we wszystkim ulegli swoim panom, starając się im przypodobać, nie sprzeciwiając się,",
      "niczego sobie nie przywłaszczając, ale okazując doskonałą wierność, aby we wszystkim przynosić chlubę nauczaniu Zbawiciela naszego, Boga.",
      "Albowiem objawiła się łaska Boża, zbawienna dla wszystkich ludzi,",
      "wychowując nas, abyśmy wyrzekłszy się bezbożności i światowych żądz, rozumnie i sprawiedliwie, i pobożnie żyli już w tym czasie,",
      "oczekując błogosławionej nadziei i ukazania się chwały wielkiego Boga i Zbawiciela naszego, Jezusa Chrystusa.",
      "On wydał siebie za nas, aby wykupił nas z bezprawia i oczyścił sobie lud wybrany, gorliwy w dobrych dziełach.",
      "Tak mów i zachęcaj, i upominaj z całym naciskiem. Niech nikt cię nie lekceważy."
    ],
    [
      "Przypominaj im, żeby byli ulegli zwierzchnościom [i] władzom, żeby ich słuchali, byli gotowi do każdego dobrego dzieła,",
      "nikomu nie ubliżali, nie byli kłótliwi, żeby byli życzliwi, okazujący wszystkim ludziom wszelką uprzejmość.",
      "Kiedyś i my bowiem byliśmy bezmyślni, nieposłuszni, błądzący, zniewoleni przez rozmaite żądze i zachcianki, żyjący w złości i zawiści, znienawidzeni i nienawidzący się wzajemnie.",
      "A kiedy ukazała się szczodrobliwość i miłość do ludzi Zbawiciela naszego, Boga",
      "– nie dzięki dziełom sprawiedliwości, których my dokonaliśmy, ale według swego miłosierdzia – zbawił nas przez kąpiel odrodzenia i odnowienia w Duchu Świętym.",
      "Wylał Go na nas obficie przez Jezusa Chrystusa, Zbawiciela naszego,",
      "żebyśmy usprawiedliwieni Jego łaską stali się zgodnie z nadzieją dziedzicami życia wiecznego.",
      "Godne wiary to Słowo. I chcę, żebyś przy tym mocno obstawał, aby ci, którzy zawierzyli Bogu, starali się przodować w dobrych czynach. To jest dobre i dla ludzi użyteczne.",
      "Unikaj zaś głupich dociekań i rodowodów, i sporów, i kłótni prawnych, są bowiem nieużyteczne i jałowe.",
      "Człowieka powodującego rozłamy po pierwszym i drugim upomnieniu unikaj,",
      "wiedząc, że jest on przewrotny i grzeszy, sam na siebie wydaje wyrok.",
      "Kiedy poślę do ciebie Artemasa lub Tychika, spiesznie przyjdź do mnie do Nikopolis, bo postanowiłem tam przezimować.",
      "Zenasa, znawcę Prawa, i Apollosa, starannie zaopatrz na drogę, aby niczego im nie brakło.",
      "Także i nasi niech się uczą, jak przodować w dobrych uczynkach dla zaspokojenia koniecznych potrzeb, aby nie byli bezowocni.",
      "Pozdrawiają cię wszyscy, którzy są ze mną. Pozdrów tych, którzy miłują nas w wierze. Łaska z wami wszystkimi."
    ]
  ],
  [
    [
      "Paweł, więzień Chrystusa Jezusa, i Tymoteusz, brat, do Filemona umiłowanego, współpracownika naszego,",
      "oraz do Apfii, siostry, i do Archipa, współbojownika naszego, i do Kościoła w domu twoim.",
      "Łaska wam i pokój od Boga, Ojca naszego, i Pana, Jezusa Chrystusa.",
      "Dziękuję Bogu mojemu, pamiętając o tobie w modlitwach moich,",
      "słysząc o miłości twojej i wierze, którą masz w Pana, Jezusa, i wobec wszystkich świętych,",
      "tak aby twój współudział w wierze przyczynił się do poznania wszelkiego dobra, które jest w nas dzięki Chrystusowi.",
      "Wielkiej bowiem radości doznałem i pocieszenia z powodu twej miłości, bo święci zaznali pokoju wewnętrznego dzięki tobie, bracie.",
      "Dlatego mając wielką śmiałość w Chrystusie, by nakazać ci, co trzeba,",
      "w imię miłości jednak proszę, ja, Paweł, starzec, a teraz i więzień Chrystusa Jezusa,",
      "proszę cię za moim dzieckiem, które zrodziłem w okowach, Onezymem,",
      "kiedyś nieużytecznym, a teraz tobie i mnie bardzo użytecznym.",
      "Jego odsyłam ci, tego, który jest moim umiłowaniem.",
      "Chciałem zatrzymać go przy sobie, aby zamiast ciebie służył mi w moich okowach dla Ewangelii.",
      "Nie chciałem jednak niczego uczynić bez twojej zgody, aby dobroć twoja nie była z przymusu, lecz z dobrej woli.",
      "Może bowiem dlatego oddalił się od ciebie na krótko, abyś go na wieki odzyskał",
      "już nie jako niewolnika, lecz jako kogoś więcej niż niewolnika, jako brata umiłowanego, szczególnie dla mnie, ale o wiele bardziej dla ciebie, tak według ciała, jak i w Panu.",
      "Jeśli więc masz mnie za przyjaciela, przyjmij go jak mnie.",
      "A jeśli w czymkolwiek szkodę ci wyrządził lub jeśli ci coś winien, obciąż tym mnie.",
      "Ja, Paweł, napisałem to własnoręcznie, ja zapłacę. Nie mówiąc już o tym, że i siebie samego jesteś mi winien.",
      "Tak, bracie, ja chciałbym mieć z ciebie pożytek w Panu; proszę cię, obdarz mnie pokojem wewnętrznym w Chrystusie.",
      "Będąc pewny twojego posłuszeństwa, napisałem ci, wiedząc, że uczynisz więcej, niż mówię.",
      "Zarazem też i gościnę mi przygotuj, bo mam nadzieję, że dzięki modlitwom waszym będę wam dany.",
      "Pozdrawia cię Epafras, współwięzień mój w Chrystusie Jezusie,",
      "Marek, Arystarch, Demas, Łukasz, współpracownicy moi.",
      "Łaska Pana, Jezusa Chrystusa, z duchem waszym."
    ]
  ],
  [
    [
      "Wielokrotnie i na wiele sposobów od dawna przemawiał Bóg do ojców przez proroków,",
      "na ostatek tych dni przemówił do nas przez Syna, którego ustanowił dziedzicem wszystkiego, przez Niego też światy stworzył.",
      "On, będąc blaskiem chwały [Bożej] i odbiciem Jego istoty, dzierżąc wszystko Słowem mocy swojej, dokonawszy oczyszczenia z grzechów, zasiadł po prawicy Najwyższego na wysokościach.",
      "O tyle będąc potężniejszy od aniołów, o ile znakomitsze od nich odziedziczył imię.",
      "Któremu bowiem z aniołów rzekł kiedykolwiek: Synem moim jesteś ty, Ja dzisiaj zrodziłem cię? I znowu: Ja będę mu za Ojca, a on będzie mi za Syna?",
      "I znowu, gdy wprowadza Pierworodnego na świat, mówi: Niech mu oddadzą pokłon wszyscy aniołowie Boży.",
      "Do aniołów mówi: On czyni wichry swoimi posłańcami, a ogień płomienny swoimi sługami.",
      "A do Syna mówi: Tron twój, Boże, na wieki wieków i berło prawości berłem Królestwa twego.",
      "Umiłowałeś sprawiedliwość i znienawidziłeś bezprawie, dlatego namaścił cię, Boże, Bóg twój olejkiem wesela bardziej niż współbiesiadników twoich.",
      "Oraz: Ty, Panie, utwierdziłeś ziemię i dziełem rąk twoich są niebiosa.",
      "One zginą, ty zaś pozostajesz, a wszystko jak szata zestarzeje się.",
      "I jak płaszcz zwiniesz je, jak szatę, i przemienione zostaną; a ty ten sam jesteś i lata twoje nie skończą się.",
      "A do którego z aniołów kiedykolwiek powiedział: Zasiądź po prawicy mojej, aż położę wrogów twoich jako podnóżek stóp twoich?",
      "Czyż nie wszyscy są służebnymi duchami, posyłanymi na służbę tym, którzy mają odziedziczyć zbawienie?"
    ],
    [
      "Dlatego trzeba nam zwracać baczniejszą uwagę na to, cośmy usłyszeli, abyśmy nie zboczyli z drogi.",
      "Jeśli bowiem Słowo powiedziane przez aniołów stało się niewzruszone, a wszelkie przestępstwo i nieposłuszeństwo otrzymało sprawiedliwą odpłatę,",
      "to jak my jej unikniemy, wzgardziwszy tak wielkim zbawieniem? Ono było na początku  zwiastowane  przez  Pana, a potwierdzone zostało nam przez tych, którzy usłyszeli.",
      "O nim Bóg zaświadczył znakami i niezwykłymi czynami, i rozmaitymi przejawami mocy, i udzieleniem Ducha Świętego według swojej woli.",
      "Albowiem nie aniołom poddał przyszły świat, o którym mówimy.",
      " Zaświadczył zaś ktoś gdzieś, mówiąc: Kim jest człowiek, że pamiętasz o nim, lub syn człowieczy, że go nawiedzasz?",
      "Uczyniłeś go niewiele mniejszym od aniołów, chwałą i czcią uwieńczyłeś go,",
      "wszystko poddałeś pod stopy jego. Skoro bowiem wszystko poddał [Jemu], nie pozostawił niczego, co nie byłoby Mu poddane. Teraz zaś nie widzimy jeszcze, że wszystko jest Jemu poddane.",
      "A w Tym, który został uczyniony niewiele mniejszym od aniołów, widzimy Jezusa uwieńczonego chwałą i czcią, aby przez cierpienia śmierci z łaski Bożej za każdego śmierci zakosztował.",
      "Godzi się bowiem, aby Ten, dla którego wszystko i przez którego wszystko, Ten, co wielu synów do chwały doprowadził, Przywódcą ich zbawienia uczynił Tego, który cierpienia  znosił.",
      "A Ten, który uświęca, i ci, którzy są uświęcani, z Jednego wszyscy; z tej przyczyny nie wstydzi się nazywać ich braćmi,",
      "mówiąc: Oznajmię imię twoje braciom moim, pośród zgromadzenia będę cię opiewał.",
      "I znowu: Ja będę pokładał w nim nadzieję. I znowu: Oto ja i dzieci moje, które dał mi Bóg.",
      "Ponieważ więc dzieci  uczestniczą w krwi i ciele, to tym bardziej ma w nich udział On, aby przez śmierć zniszczyć tego, który ma władzę śmierci, to jest diabła,",
      "i uwolnić tych, którzy ze strachu przed śmiercią przez całe życie podlegli byli niewoli.",
      "Albowiem z całą pewnością nie przyjmuje [natury] aniołów, ale – potomstwa Abrahama.",
      "Dlatego powinien być we wszystkim podobny do braci, aby stać się miłosiernym i wiernym Arcykapłanem przed Bogiem, żeby Go przebłagać za grzechy ludu.",
      "Albowiem w tym, co wycierpiał, sam będąc poddany próbie, może pomóc tym, którzy próbę przechodzą."
    ],
    [
      "Tak więc, bracia święci, powołania niebieskiego uczestnicy, baczcie na Wysłannika i Arcykapłana wyznania naszego, Jezusa,",
      "będącego wiernym Temu, który Go ustanowił, jak i Mojżesz [był wierny], w całym domu Jego.",
      "Albowiem Ten jest godzien większej chwały niż Mojżesz, podobnie jak większej czci od domu zażywa ten, kto go zbudował.",
      "Każdy bowiem dom zbudowany jest przez kogoś, a Tym, który wszystko zbudował, jest Bóg.",
      "Mojżesz więc był wierny w całym domu Jego, jako sługa na świadectwo o tym, co miało być powiedziane.",
      "A Chrystus jako Syn [jest] nad domem Jego, a domem Jego jesteśmy my, jeśli tylko śmiałość i chlubę nadziei do końca utrzymamy.",
      "Dlatego, jak mówi Duch Święty: Dzisiaj, gdy głos jego usłyszycie,",
      "nie czyńcie twardymi serc waszych, jak w czasie gorzkiego zwątpienia za dni próby na pustyni,",
      "gdzie ojcowie wasi wodzili mnie na pokuszenie, wystawiając na próbę, a oglądali dzieła rąk moich przez lat czterdzieści.",
      "Dlatego rozgniewałem się na to pokolenie i rzekłem: nieustannie błądzą sercem i nie poznali oni dróg moich,",
      "tak iż przysiągłem w gniewie moim: nie wejdą do odpocznienia mojego.",
      "Baczcie, bracia, aby w nikim z was nie było przewrotnego serca niewiary przez odstąpienie od Boga żywego.",
      "Lecz pocieszajcie siebie nawzajem każdego dnia, póki on „dzisiaj” się nazywa, aby nie zasklepił się ktoś z was w oszustwie grzechu.",
      "Albowiem dostąpiliśmy udziału w Chrystusie, jeśli tylko zadatek tego udziału aż do końca mocno utrzymamy.",
      "Jest powiedziane: Dzisiaj, gdy głos jego usłyszycie, nie czyńcie twardymi serc waszych jak w czasie zwątpienia.",
      "Którzy to bowiem usłyszawszy, zgorzknieli? Czyż nie ci, którzy wyszli z Egiptu za Mojżeszem?",
      "A na których był zagniewany przez lat czterdzieści? Czyż nie na tych, którzy zgrzeszyli, których ciała legły na pustyni?",
      "Którym zaś przysiągł, że nie wejdą do odpocznienia Jego, jak nie tym, którzy się sprzeciwili?",
      "Widzimy więc, że nie mogli wejść z powodu niewiary."
    ],
    [
      "Bójmy się więc, aby gdy trwa jeszcze obietnica wejścia do odpocznienia Jego, ktoś z was nie okazał się jej pozbawiony.",
      "Chociaż bowiem i nam była zwiastowana Dobra Nowina jak i tamtym, ale im nie pomogło usłyszane Słowo, bo nie złączyli się wiarą z tymi, którzy usłyszeli.",
      "Wchodzimy bowiem do odpocznienia, my, którzy uwierzyliśmy, jak powiedział: Toteż przysiągłem w gniewie moim, nijak nie wejdą do odpocznienia mego, choć [jego] dzieła są dokonane od założenia świata.",
      "Tak bowiem gdzieś powiedział o siódmym dniu: I odpoczął Bóg w siódmym dniu od wszystkich dzieł swoich.",
      "I w tym samym miejscu znowu: Nijak nie wejdą do odpocznienia mego.",
      "Gdy więc jest tak, że niektórzy mają wejść do niego, to ci, którzy wcześniej usłyszeli Dobrą Nowinę, nie weszli z powodu nieposłuszeństwa,",
      "znowu [Bóg] naznacza jakiś dzień, „dzisiaj”, mówiąc przez Dawida po tak długim czasie, jak przedtem zostało powiedziane: Dzisiaj, gdy głos jego usłyszycie,  nie czyńcie twardymi serc waszych.",
      "Bo gdyby Jozue wprowadził ich do odpocznienia, nie byłoby potem mowy o innym dniu.",
      "Zatem pozostaje jeszcze odpoczynek szabatu dla ludu Bożego.",
      "Kto bowiem wszedł do odpocznienia Jego, to sam odpoczął od dzieł swoich jak Bóg od swoich.",
      "Postarajmy się więc wejść do owego odpocznienia, aby za tamtych przykładem ktoś nie wpadł w nieposłuszeństwo.",
      "Żywe bowiem jest Słowo Boga i skuteczne, i ostrzejsze niż wszelki miecz obosieczny, i sięgające aż do granicy między duszą i duchem, stawami i szpikiem, i osądzające zamierzenia i myśli serca.",
      "I nie ma stworzenia skrytego przed Nim, a wszystko nagie i odkryte dla oczu Jego, któremu zdamy sprawę.",
      "Mając więc Arcykapłana Wielkiego, który przeszedł przez niebiosa, Jezusa, Syna Bożego, trzymajmy się mocno wyznania [naszego].",
      "Nie mamy bowiem Arcykapłana, który nie mógłby współcierpieć z nami w słabościach naszych, lecz doświadczonego we wszystkim podobnie jak my, z  wyjątkiem grzechu.",
      "Przystąpmy więc śmiało do Tronu łaski, abyśmy zmiłowanie przyjęli i łaskę znaleźli na czas, gdy pomoc potrzebna."
    ],
    [
      "Każdy bowiem arcykapłan wybrany spośród ludzi, dla ludzi jest ustanawiany na służbę Bogu, aby składał dary i ofiary za grzechy,",
      "i może współczuć nierozumnym i błądzącym, ponieważ sam podlega słabości.",
      "Ze względu na nią powinien składać ofiary za grzechy, tak za lud, jak i za siebie.",
      "A nikt sam sobie nie bierze tej godności, ale ten, który jest powołany przez Boga jak Aaron.",
      "Tak i Chrystus nie sam siebie otoczył chwałą, stając się Arcykapłanem, ale Ten, który powiedział do Niego: Synem moim jesteś ty, ja cię dziś zrodziłem.",
      "Jak i w innym miejscu mówi: Ty jesteś kapłanem na wieki według porządku Melchizedeka.",
      "On to w dniach życia swego w ciele z głębokim łkaniem i łzami zanosił modlitwy i błagania do Tego, który mógł Go wybawić od śmierci i został wysłuchany dla swojej pobożności.",
      "Bo chociaż był Synem, przez to, co wycierpiał, nauczył się posłuszeństwa.",
      "I dokonawszy wszystkiego, stał się dla wszystkich, którzy są Mu posłuszni, sprawcą zbawienia wiecznego",
      "i został nazwany przez Boga Arcykapłanem według porządku Melchizedeka.",
      "O tym wiele mamy mówić, ale trudno to wyłożyć, bo staliście się niezdolni do słuchania.",
      "I wy, którzy z czasem powinniście już stać się nauczycielami, od nowa potrzebujecie nauczania, czym są pierwsze litery początku Słów Bożych, i staliście się potrzebującymi mleka, [a] nie stałego pokarmu.",
      "Żaden bowiem pijący mleko nie dojrzał do Słowa sprawiedliwości, jest bowiem niemowlęciem.",
      "A stały pokarm jest dla doskonałych, którzy przez stałe używanie mają zmysły wyćwiczone do rozróżniania dobra i zła."
    ],
    [
      "Zatem pomijając to, co początkowe w Słowie Chrystusowym, śpieszmy do tego, co jest doskonałe, nie ucząc się ponownie tego, co podstawowe: o odwróceniu się od martwych uczynków  i o wierze w Boga,",
      "o nauce o chrztach, o nakładaniu rąk, o powstaniu z martwych i sądzie wiecznym.",
      "Co też uczynimy, jeśli Bóg pozwoli.",
      "Albowiem niemożliwe jest, aby ci, którzy zostali raz oświeceni, zakosztowali daru niebiańskiego i stali się uczestnikami Ducha Świętego,",
      "i zakosztowali dobrego Słowa Bożego, mocy wieku, który ma nastąpić,",
      "ale odpadli, mogli powtórnie się odnowić ku nawróceniu, ci, którzy znowu krzyżują sobie Syna Bożego i wystawiają Go na pośmiewisko.",
      "Ziemia bowiem, która piła wielokrotnie deszcz padający na nią i rodzi rośliny pożyteczne dla tych, którzy ją uprawiają, otrzymuje błogosławieństwo od Boga.",
      "Ta zaś, która przynosi ciernie i osty, nieużyteczna jest i bliska przekleństwa, a końcem jej spalenie.",
      "Ale choć tak mówimy, to gdy o was chodzi, umiłowani, jesteśmy przekonani, że z wami jest lepiej i macie zbawienie.",
      "Bóg bowiem nie jest tak niesprawiedliwy, aby miał zapomnieć o dziele waszym i o miłości, którą okazaliście imieniu Jego,  usłużywszy  świętym i nadal służąc.",
      "I pragniemy, aby każdy z was okazywał tę samą gorliwość w zachowywaniu pełni nadziei aż do końca,",
      "abyście nie stali się leniwi, ale naśladowali tych, którzy przez wiarę   i cierpliwość dziedziczą obietnice.",
      "Bóg bowiem, dając obietnicę Abrahamowi, nie mogąc na nikogo większe- go przysięgać, przysiągł na siebie samego,",
      "mówiąc: Zaiste, błogosławiąc, pobłogosławię ci i mnożąc, rozmnożę cię.",
      "A tak, będąc cierpliwy, otrzymał obietnicę.",
      "Ludzie bowiem na tego, kto większy, przysięgają, a kresem ich sporu jest potwierdzenie przysięgą.",
      "Dlatego Bóg, pragnąc mocniej ukazać dziedzicom obietnicy niezmienność swojej woli, posłużył się przysięgą.",
      "Abyśmy przez te dwa działania nieodwracalne, co do których Bóg nie mógł przecież skłamać, mieli mocne pocieszenie, my, którzy biegniemy, aby pochwycić daną nam nadzieję.",
      "Mamy ją jako kotwicę duszy bezpieczną i pewną, i wchodzącą do wnętrza za zasłonę,",
      "dokąd jako Poprzednik wszedł za nas Jezus, który według porządku Melchizedeka stał się Arcykapłanem na wieki."
    ],
    [
      "Ten bowiem Melchizedek, król Salemu, kapłan Boga najwyższego, który spotkał Abrahama powracającego po pobiciu królów i pobłogosławił go,",
      "któremu Abraham dziesięcinę ze wszystkiego wydzielił, najpierw przedstawiony jest jako król sprawiedliwości, następnie zaś jako król Salemu, co znaczy: król pokoju,",
      "bez ojca, bez matki, bez rodowodu, niemający początku dni ani końca życia, a upodobniony do Syna Bożego, pozostaje kapłanem na zawsze.",
      "Patrzcie więc, jak wielki jest ten, któremu Abraham, patriarcha, dał dziesięcinę z najlepszej części łupów.",
      "I ci z synów Lewiego, którzy otrzymując kapłaństwo, przykazane mają według Prawa pobieranie dziesięciny od ludu, to znaczy od braci swoich, jakkolwiek i oni wyszli z lędźwi Abrahama.",
      "A tamten, który nie wywodził się z ich rodu, otrzymał  od  Abrahama  dziesięcinę i pobłogosławił tego, który miał obietnicę.",
      "Bez żadnego zaś sprzeciwu to, co mniejsze, błogosławione jest przez to, co większe.",
      "Tu bowiem przyjmują dziesięcinę ludzie, którzy umierają, tam zaś ten, o którym zaświadczono, że żyje.",
      "I można by powiedzieć, że Lewi przyjmujący dziesięcinę, w osobie Abrahama sam dziesięcinę złożył.",
      "Był bowiem jeszcze w lędźwiach ojca, gdy wyszedł mu na spotkanie Melchizedek.",
      "Gdyby bowiem doskonałość była osiągalna przez kapłaństwo lewickie – a lud przez nie został utwierdzony w Prawie – to dlaczego jeszcze byłoby potrzebne ustanowienie innego kapłana według porządku Melchizedeka i dlaczego byłby nazwany [kapłanem] nie według porządku Aarona?",
      "Gdy bowiem zmienia się kapłaństwo, nastąpić też musi zmiana Prawa.",
      "Ten bowiem, o którym zostało to powiedziane, należał do innego pokolenia, z którego nikt nie przystępował do ołtarza.",
      "Jest bowiem oczywiste, że Pan nasz zajaśniał z [pokolenia] Judy, a o kapłanach w tym pokoleniu Mojżesz nic nie powiedział.",
      "A jeszcze bardziej jest oczywiste, że na podobieństwo Melchizedeka powstaje inny kapłan,",
      "który stał się nie według cielesnego przykazania Prawa, lecz według mocy życia niezniszczalnego.",
      "Świadczy się bowiem: Ty jesteś kapłanem na wieki, według porządku Melchizedeka.",
      "Albowiem odrzucenie poprzedniego przykazania następuje z powodu jego słabości i nieużyteczności.",
      "Prawo bowiem niczego nie doprowadziło do doskonałości, ale nastąpiło wprowadzenie lepszej nadziei, przez którą zbliżamy się do Boga,",
      "tym bardziej że nie bez przysięgi; tamci bowiem stali się  kapłanami  bez  przysięgi.",
      "A Ten z przysięgą, przez Mówiącego do Niego: Przysiągł Pan i nie odwoła: Tyś kapłanem na wieki.",
      "Więc Jezus stał  się  Poręczycielem o wiele lepszego Przymierza.",
      "Tamtych kapłanów było tak wielu, bo śmierć nie pozwalała im trwać.",
      "A Ten, jako trwający na wieki, ma kapłaństwo niezbywalne.",
      "Dlatego też zbawiać może stale tych, którzy przychodzą przez Niego do Boga, zawsze żyw będąc, aby się wstawiać za nimi.",
      "Takiego bowiem godzi się nam mieć Arcykapłana, świętego, wolnego od zła, nieskazitelnego, oddzielonego od grzeszników i wyniesionego ponad niebo;",
      "który nie potrzebuje każdego dnia podobnie jak arcykapłani składać ofiar najpierw za własne grzechy, następnie za grzechy ludu, uczynił to bowiem raz na zawsze, siebie samego złożywszy w ofierze.",
      "Prawo bowiem ustanawia arcykapłanami ludzi mających słabości, a słowo przysięgi, które nastąpiło po Prawie – Syna uczynionego doskonałym na wieki."
    ],
    [
      "Główną zaś rzeczą w tym, co powiedziano, jest to, że takiego mamy Arcykapłana, który zasiadł po prawicy Tronu Majestatu w niebie,",
      "Liturga tego, co święte, i Namiotu prawdziwego, który wzniósł Pan, a nie człowiek.",
      "Albowiem każdy arcykapłan jest ustanawiany, aby składał dary i ofiary, dlatego też niezbędne jest, aby i Ten miał coś do złożenia w ofierze.",
      "Gdyby więc pozostał na ziemi, nie byłby kapłanem, bo już są ci, którzy składają dary według Prawa,",
      "którzy służą obrazowi i cieniowi tego, co niebieskie, jak zostało objawione Mojżeszowi, gdy miał zbudować namiot. Powiedziano bowiem: Bacz, abyś wykonał wszystko według wzorca ukazanego ci na górze.",
      "A teraz [On] przystąpił do służby o tyle doskonalszej, o ile jest Pośrednikiem lepszego Przymierza, które ustanowione jest na lepszych obietnicach.",
      "Gdyby bowiem to pierwsze Przymierze było nieskazitelne, nie szukano by miejsca dla drugiego.",
      "Wytykając im błędy, mówi: Oto dni przychodzą, mówi Pan, i dopełnię z domem Izraela i z domem Judy Przymierze nowe.",
      "Nie według Przymierza, jakie dałem ojcom ich w dniu, gdy ująłem ich za rękę, by wyprowadzić ich z Egiptu, ponieważ oni nie wytrwali w Przymierzu moim i ja nie zważałem na nich, mówi Pan.",
      "Albowiem to jest Przymierze, które powierzę domowi Izraela po dniach tych, mówi Pan; włożę prawa moje w myśli ich, i na sercach ich wypiszę je, i będę im Bogiem, a oni będą mi ludem.",
      "I nikt nie będzie nauczał bliźniego swego i nikt brata swego, mówiąc: – Poznaj Pana, ponieważ wszyscy będą mnie znali, od małego aż do największego wśród nich.",
      "Albowiem będę miłosierny dla nieprawości ich  i grzechów ich już nie wspomnę.",
      "Mówiąc o Nowym Przymierzu, uznał to Pierwsze za stare. A to, co uzna się za stare i co podlega starzeniu, bliskie jest zaniku."
    ],
    [
      "Miało więc i pierwsze [Przymierze] przepisy o służbie, jak i świątynię ziemską.",
      "Świątynia bowiem została urządzona; jej [część] pierwsza, w której był świecznik i stół, i chleby pokładne, i która nazywała się Święte.",
      "A za drugą zasłoną świątynia nazywana Święte Świętych,",
      "mające złotą kadzielnicę i Arkę Przymierza, pokrytą wszędzie złotem, a w niej złote naczynie zawierające mannę i laskę Aarona, która zakwitła, i tablice Przymierza.",
      "Nad nimi cherubini chwały, okrywający zasłonę zmiłowania, o czym nie trzeba teraz mówić szczegółowo.",
      "Do tak urządzonej pierwszej części świątyni wchodzą stale kapłani pełniący służbę.",
      "Do drugiej zaś raz w roku jedynie arcykapłan, nie bez krwi, którą ofiarowuje za siebie i za grzechy popełnione nieświadomie.",
      "Przez co objawia Duch Święty, że nie ukazała się jeszcze droga świętych, dopóki stoi pierwsza świątynia.",
      "Jest to obraz czasu obecnego, kiedy składane są dary i ofiary, które zgodnie z sumieniem pełniącego służbę nie mogą go uczynić doskonałym.",
      "Są to tylko przepisy cielesne, dotyczące pokarmów i napojów, i różnych obmywań aż do czasu ich naprawy.",
      "Ale Chrystus, który objawił się jako Arcykapłan dóbr, które nastały, przez większą i doskonalszą Świątynię nie ręką uczynioną, to znaczy nienależącą do tego stworzenia,",
      "wszedł nie z krwią kozłów i cielców, lecz z własną krwią raz na zawsze do Świątyni [niebieskiej], dokonawszy wiecznego odkupienia.",
      "Jeśli bowiem krew kozłów i byków, i popiół z jałówki przez pokropienie uświęca nieczystych dla oczyszczenia ciała,",
      "to i ile bardziej krew Chrystusa, który przez Ducha Wiecznego siebie samego, nieskalanego, ofiarował Bogu, oczyści sumienie nasze z martwych uczynków, abyśmy służyli Bogu żywemu.",
      "I dlatego jest Pośrednikiem Przymierza Nowego, aby gdy śmierć nastała, dla odkupienia przestępstw w Pierwszym Przymierzu przyjęli obietnicę ci, którzy zostali powołani do wiecznego dziedzictwa.",
      "Gdzie bowiem testament, tam zakłada się śmierć sporządzającego testament.",
      "Testament ma bowiem moc po śmierci, ponieważ jest nieprawomocny, póki żyje sporządzający go.",
      "Dlatego pierwsze [Przymierze] zostało zapoczątkowane nie bez krwi.",
      "Gdy bowiem Mojżesz ogłaszał całemu ludowi każde przykazanie zgodnie z Prawem, brał krew cielców [i kozłów] z wodą i szkarłatną wełną, i hizopem, pokropił Księgę i cały lud,",
      "mówiąc: To jest krew Przymierza, które ustanowił wam Bóg.",
      "I podobnie krwią pokropił Namiot i wszystkie naczynia  liturgiczne.",
      "I prawie wszystko krwią się oczyszcza według Prawa, a bez wylania krwi nie ma odpuszczenia.",
      "Konieczne jest więc, aby obrazy tego, co w niebie, były tak oczyszczane, a to, co w niebie – przez ofiary doskonalsze od tych [ziemskich].",
      "Albowiem nie do ręką uczynionego Świętego, praobrazu tego, co prawdziwe, wszedł Chrystus, ale do samego nieba, aby teraz wstawiać się osobiście przed obliczem Boga za  nas.",
      "I nie po to, aby wielokrotnie składał siebie w ofierze jak arcykapłan, który wchodzi do [Miejsca] Świętego każdego roku z krwią cudzą,",
      "gdyż musiałby On wielekroć, od początku świata, doznawać cierpienia; a  teraz jeden raz u kresu czasów ukazał się, aby przez ofiarę z siebie samego usunąć grzech.",
      "Jak postanowione [jest] ludziom raz umrzeć, a potem sąd,",
      "tak i Chrystus raz ofiarowany, by zabrać grzechy wielu, po raz drugi – nie dla usunięcia grzechu – ukaże się dla zbawienia tych, którzy Go oczekują."
    ],
    [
      "Albowiem Prawo, mając cień przyszłych dóbr, a nie prawdziwy obraz rzeczy, nie może nigdy uczynić doskonałymi tych, którzy przychodzą, by przynosić nieustannie każdego  roku  te same ofiary.",
      "Czyż nie zaprzestano by składania ofiar, gdyby sprawujący służbę, raz się oczyściwszy, nie  mieli już żadnej świadomości grzechów?",
      "Ale składając je każdego roku, przypominają o grzechach.",
      "Niemożliwe jest bowiem, żeby krew byków i kozłów odpuszczała grzechy.",
      "Dlatego przychodząc na świat, mówi: Ofiary i daru nie chciałeś, a ciało mi przygotowałeś;",
      "w całopaleniach i ofiarach za grzechy nie upodobałeś sobie.",
      "Wtedy rzekłem: Oto przychodzę, na początku Księgi napisano o mnie, abym czynił, Boże, wolę twoją.",
      "Mówiąc przedtem: Ofiar i darów, i całopaleń, i ofiar za grzechy nie chciałeś ani nie upodobałeś sobie tych, które zgodnie z Prawem są składane,",
      "wówczas powiedział: Oto przychodzę czynić wolę twoją. Znosi to pierwsze, aby ustanowić to drugie.",
      "Z tej to woli uświęceni jesteśmy przez ofiarę ciała Jezusa Chrystusa raz na zawsze.",
      "Każdy kapłan staje codziennie, sprawując służbę i te same po wielekroć przynosząc ofiary, które nigdy nie mogą usunąć grzechów.",
      "Ale Ten jedną [ofiarę] za grzechy raz na zawsze złożywszy, zasiadł po prawicy Bożej.",
      "Oczekując tylko, aż nieprzyjaciele Jego położeni zostaną jako podnóżek stóp Jego,",
      "albowiem jednym darem ofiary na zawsze uczynił doskonałymi tych, którzy zostali  uświęceni.",
      "A świadczy nam i Duch Święty przez to, że powiedział:",
      "To jest Przymierze, które zawrę z nimi po tych dniach, mówi Pan, dając prawa moje w serca ich i na myślach ich napiszę je,",
      "a grzechów ich i nieprawości ich nie będę już pamiętał.",
      "A gdzie ich odpuszczenie, nie ma już ofiary za grzech.",
      "Mając więc, bracia, odwagę wejścia do [Miejsca] Świętego przez krew Jezusa,",
      "które odnowił dla nas jako drogę nową i życiodajną przez zasłonę, to jest przez ciało swoje,",
      "i [mając] Kapłana Wielkiego nad Domem Bożym,",
      "przystąpmy z czystym sercem w pełni wiary, oczyściwszy serca od sumienia złego i obmywszy ciało wodą czystą,",
      "trzymajmy się nieugięcie wyznania nadziei, wierny bowiem jest Ten, który obiecał.",
      "Zważajmy jedni na drugich, zachęcając się do miłości i dobrych uczynków,",
      "nie opuszczając wspólnych zgromadzeń, jak to jest w zwyczaju niektórych, ale napominając siebie nawzajem, i to tym bardziej, im bardziej widzicie zbliżający się Dzień!",
      "Jeśli bowiem dobrowolnie grzeszymy po otrzymaniu poznania  prawdy, to nie ma już ofiary za grzechy,",
      "pozostaje zaś jakieś pełne lęku oczekiwanie sądu i żaru ognia mającego pochłonąć przeciwników.",
      "Jeśli ktoś odrzucający Prawo Mojżesza przy dwóch lub trzech świadkach karany jest śmiercią bez litości,",
      "to tym bardziej – pomyślcie – o ileż sroższej kary godzien jest ten, kto podeptał Syna Bożego i wzgardził krwią Przymierza, którą  został  uświęcony, i Ducha łaski znieważył.",
      "Znamy bowiem Tego, który powiedział: Do mnie należy pomsta, ja odpłacę i znowu: Pan osądzi lud swój.",
      "Strasznie jest wpaść w ręce Boga żywego.",
      "Przypomnijcie sobie pierwsze dni, gdy oświeceni, tyle cierpień znieśliście w wielkiej walce,",
      "wtedy gdy byliście publicznie wystawieni na zniewagi i udręki, a także gdy staliście się towarzyszami tych, którzy takiego życia doświadczyli.",
      "Współcierpieliście bowiem z więźniami i grabież dóbr waszych z radością przyjęliście, wiedząc, że macie dobra lepsze i trwałe.",
      "Nie traćcie więc odwagi waszej, która ma wielką odpłatę.",
      "Albowiem potrzebujecie wytrwałości, abyście pełniąc wolę Bożą, otrzymali to, co obiecano.",
      "Jeszcze bowiem chwila, tylko chwila, a Ten, który ma przyjść, przyjdzie i nie będzie zwlekał.",
      "A sprawiedliwy mój z wiary żył będzie i jeśliby odstąpił, nie znajdzie w nim upodobania dusza moja.",
      "A my nie jesteśmy z odstępstwa na zgubę, ale z wiary, aby ocalić życie."
    ],
    [
      "A wiara jest urzeczywistnieniem tego, czego się spodziewamy, odsłonięciem rzeczy niewidzialnych,",
      "przez nią bowiem otrzymali świadectwo przodkowie.",
      "Przez wiarę poznajemy, że światy zostały stworzone Słowem Bożym, tak że z tego, co niewidzialne, stało się to, co widzialne.",
      "Przez wiarę Abel złożył Bogu ofiarę lepszą niż Kain, przez co poświadczono, że jest sprawiedliwy; Bóg poświadczył jego dary i przez nią jeszcze przemawia, mimo że on umarł.",
      "Przez wiarę Henoch został przeniesiony, aby nie zobaczył śmierci, i nie znaleziono go, ponieważ przeniósł go Bóg. Przed przeniesieniem bowiem otrzymał świadectwo, że [swoim życiem] bardzo spodobał się Bogu.",
      "Bez wiary zaś nie można podobać się [Bogu], ten, kto przychodzi do Boga, winien wierzyć, że jest i że nagradza tych, którzy Go szukają.",
      "Przez wiarę Noe, otrzymawszy zapowiedź tego, czego jeszcze nie można było zobaczyć, ogarnięty bojaźnią zbudował arkę dla ocalenia domu swojego; przez nią [wiarę] osądził świat i stał się dziedzicem sprawiedliwości według wiary.",
      "Przez wiarę Abraham posłuchał, gdy został powołany, aby pójść do miejsca, które miał przyjąć w dziedzictwo, i wyszedł, nie  wiedząc,  dokąd  idzie.",
      "Przez wiarę zamieszkał w ziemi obietnicy jako obcy, w namiotach mieszkając z Izaakiem i Jakubem, współdziedzicami tej samej obietnicy.",
      "Oczekiwał bowiem miasta mającego [mocne] fundamenty, którego architektem i budowniczym jest Bóg.",
      "Przez wiarę też bezpłodna Sara otrzymała moc poczęcia, i to bez względu na wiek, ponieważ za godnego wiary uznała Tego, który dał obietnicę.",
      "Dlatego z jednego już obumarłego zostało zrodzone całe mnóstwo jak  gwiazdy na  niebie i jak piasek na brzegu morza, nie do zliczenia.",
      "Oni wszyscy umarli w wierze [i] nie otrzymali spełnienia obietnic, ale ujrzeli je z daleka, powitali i wyznali, że są obcymi i przybyszami na ziemi.",
      "Ci bowiem, którzy tak mówią, okazują, że ojczyzny szukają.",
      "A gdyby myśleli o tej, z której wyszli, mieliby czas wrócić.",
      "Teraz zaś lepszej pragną, to znaczy niebieskiej. Dlatego Bóg nie wstydzi się ich, gdy nazywają Go swoim Bogiem, albowiem przygotował dla nich miasto.",
      "Przez wiarę Abraham poddany próbie składał w ofierze Izaaka i jednorodzonego ofiarował, on, który otrzymał obietnicę.",
      "Jemu powiedziano: W Izaaku zostanie powołane tobie potomstwo,",
      "rozumiejąc, że i z umarłych wskrzesić mocen jest Bóg, dlatego otrzymał go  z powrotem jako znak [na przyszłość].",
      "Przez wiarę i spoglądając w przyszłość, Izaak  pobłogosławił  Jakuba i Ezawa.",
      "Przez wiarę Jakub, umierając, pobłogosławił każdego z synów Józefa i pochylił się pobożnie nad wierzchem swojej laski.",
      "Przez wiarę Józef umierając, przypomniał o wyjściu synów Izraela i wydał polecenie co do swoich kości.",
      "Przez wiarę Mojżesz po urodzeniu był ukrywany trzy miesiące przez swoich rodziców, ponieważ widzieli piękno dziecka i nie bali się rozkazu króla.",
      "Przez wiarę Mojżesz, gdy dorósł, wzbraniał się, by nazywano go synem córki faraona.",
      "Wolał raczej cierpieć z ludem Bożym niż mieć chwilową rozkosz grzechu;",
      "za większe bogactwo od skarbów Egiptu uznał znieważenie ze względu na Chrystusa, kierował bowiem wzrok ku odpłacie.",
      "Przez wiarę opuścił Egipt, nie bojąc się gniewu króla, trzymał się bowiem Niewidzialnego, jakby [Go] widział.",
      "Przez wiarę ustanowił Paschę i pokropienie krwią, aby nie dotknął ich ten, który zabijał pierworodnych.",
      "Przez wiarę przeszli Morze Czerwone jak po suchej ziemi, a Egipcjanie, podjąwszy tę próbę, zostali potopieni.",
      "Przez wiarę  padły mury Jerycha, gdy obchodzili je siedem dni.",
      "Przez wiarę Rachab nierządnica nie zginęła razem z tymi, którzy się nie poddali, bo przyjęła gościnnie zwiadowców.",
      "I cóż jeszcze mogę powiedzieć? Zabraknie mi bowiem czasu, by opowiedzieć o Gedeonie, Baraku, Samsonie, Jeftem, Dawidzie i o Samuelu, i prorokach,",
      "którzy przez wiarę pokonali królestwa, zaprowadzili sprawiedliwość, doczekali spełnienia obietnic, zamknęli paszcze lwom,",
      "ugasili moc ognia, uniknęli ostrza miecza, z niemocy powstali mocni, stali się silni na wojnie, obce wojska zmusili do ucieczki.",
      "Kobiety otrzymały przez zmartwychwstanie zmarłych swoich, inni zaś zostali na śmierć zamęczeni, nie przyjąwszy uwolnienia, aby osiągnąć to, co lepsze: zmartwychwstanie.",
      "A drudzy doświadczyli szyderstw i biczowań, ponadto więzów i więzień,",
      "byli kamienowani, przerzynani piłą, umierali zabici mieczem, tułali się w owczych i kozich skórach, pozbawieni wszystkiego, uciskani, poniewierani,",
      "których świat nie był godny, błąkali się po pustyniach i górach, i jaskiniach, i szczelinach ziemi.",
      "I wszyscy ci, którzy otrzymali świadectwo przez wiarę, nie dostąpili spełnienia obietnicy,",
      "gdyż Bóg przewidział dla nas coś lepszego, aby bez nas nie osiągnęli doskonałości."
    ],
    [
      "Przeto i my, mając taki otaczający nas obłok świadków, odrzucając wszelkie obciążenia i usidlający nas grzech, wytrwale biegnijmy w zawodach, które są przed nami.",
      "Patrząc na Tego, który jest Sprawcą i ostateczną pełnią wiary, Jezusa, który zamiast trwać przy należnej Mu radości, za nic poczytując hańbę, przecierpiał krzyż i zasiadł po prawicy Tronu Bożego.",
      "Pomyślcie więc o Tym, który wycierpiał taką wzgardę od grzeszników, aby zmęczenie nie osłabiło dusz waszych.",
      "Wy jeszcze nie stawialiście oporu aż do krwi, walcząc przeciwko grzechowi,",
      "i zapomnieliście o napomnieniu, które jest skierowane do was jako synów: Synu mój, nie lekceważ karcenia Pana ani nie słabnij, gdy jesteś przez niego zawstydzany.",
      "Kogo bowiem Pan miłuje, tego karci i chłoszcze każdego, którego przyjmuje za syna.",
      "Jeśli doświadczacie karcenia, to  jak z synami Bóg się z wami obchodzi. Cóż to bowiem za syn, którego ojciec nie karci?",
      "A jeśli jesteście bez karcenia, któremu poddani są wszyscy, to dziećmi nieprawymi, a nie synami jesteście.",
      "Jeśli cieleśni ojcowie karcili nas, a szanowaliśmy ich, to o wiele bardziej podporządkujmy się Ojcu duchów i żyć będziemy.",
      "Ci bowiem karcili nas według swego uznania przez krótkie dni [życia ziemskiego], a On dla czegoś lepszego, żebyśmy uczestniczyli w Jego świętości.",
      "Każde bowiem teraźniejsze karcenie nie jest uważane za radość, lecz za smutek, później zaś tym, którzy zostali przez nie wyćwiczeni, przynosi w pokoju owoc sprawiedliwości.",
      "Dlatego wyprostujcie opuszczone ręce i omdlałe kolana",
      "i czyńcie proste ścieżki nogom waszym, aby to, co chrome, nie doznało szkody, lecz raczej zostało uleczone.",
      "Starajcie się o pokój ze wszystkimi i o świętość, bez której nikt nie ujrzy Pana,",
      "bacząc, żeby nikt nie utracił łaski Bożej i aby korzeń goryczy w górę rosnący nie rozplenił się i wielu nie skalało się przezeń,",
      "i aby nikt nie był rozpustny lub nieczysty jak Ezaw, który za jedną potrawę sprzedał swoje pierworództwo.",
      "Wiecie bowiem, że i później, gdy chciał otrzymać błogosławieństwo, został odrzucony, bo nie znalazł miejsca na nawrócenie, chociaż go ze łzami szukał.",
      "Nie przystąpiliście bowiem do dotykalnego i płonącego ognia i do mroku, i ciemności, i wichury",
      "ani do dźwięku trąby i do grzmiących słów; słyszący je prosili, żeby nie kierowano już do nich ani słowa.",
      "Nie [mogli] bowiem znieść tego, co zostało nakazane: nawet jeśli zwierzę dotknie góry, zostanie ukamienowane.",
      "A tak straszne było to zjawisko, iż Mojżesz powiedział: Jestem pełen bojaźni i drżę.",
      "Ale przystąpiliście do góry Syjon i do miasta Boga żywego, Jeruzalem niebieskiego, i niezliczonej rzeszy aniołów na uroczyste zebranie,",
      "i do Kościoła pierworodnych zapisanych w niebie, i do Boga, który osądza wszystkich, i do duchów sprawiedliwych, które osiągnęły doskonałość,",
      "i do Pośrednika Nowego Przymierza, Jezusa, i do pokropienia krwią, która przemawia mocniej niż [krew] Abla.",
      "Baczcie, abyście nie wzgardzili Przemawiającym! Jeśli bowiem tamci nie uniknęli [kary], na ziemi odtrąciwszy tego, który dawał Boże wskazania, o ile bardziej my, gdy odwracamy się od Tego z nieba.",
      "Głos Jego wstrząsnął ziemią wtedy, a teraz obiecał, mówiąc: Jeszcze raz wstrząsnę nie tylko ziemią, ale i niebem.",
      "To zaś jeszcze raz oznacza, że to, co daje się wstrząsnąć, przemienia się, bo jest stworzone, aby trwało jako nieporuszone.",
      "Dlatego też otrzymując Królestwo nieporuszone, mamy łaskę, dzięki której służymy Bogu w sposób Mu miły z czcią i bojaźnią.",
      "Albowiem Bóg nasz jest ogniem, który pożera."
    ],
    [
      "Miłość braterska niech trwa!",
      "Nie zapominajcie o gościnności, dzięki niej bowiem niektórzy nieświadomie gościli aniołów.",
      "Pamiętajcie o więźniach, jak byście byli współuwięzieni, o poniewieranych, bo i sami w ciele jesteście.",
      "Małżeństwo niech będzie we czci u wszystkich i łoże nieskalane, rozpustników bowiem i cudzołożników osądzi Bóg.",
      "Żyjcie bez żądzy pieniądza. Zadowalajcie się tym, co jest. On bowiem powiedział: Nie zostawię cię ani nie opuszczę.",
      "Tak żebyśmy mogli śmiało mówić: Pan jest moim Pomocnikiem [i] nie będę się lękał, cóż uczyni mi człowiek?",
      "Pamiętajcie o przełożonych waszych, którzy głosili wam Słowo Boże, uważnie patrząc na kres ich drogi, naśladujcie ich wiarę.",
      "Jezus Chrystus wczoraj i dzisiaj, Ten sam i na wieki.",
      "Nie dajcie się uwodzić rozmaitym i obcym naukom. Dobrze bowiem jest wzmacniać serce łaską, a nie pokarmami, które nie przyniosły pożytku tym, którzy się nimi zajmują.",
      "Mamy ołtarz, z którego nie mają prawa jeść ci, co w świątyni służą.",
      "Ciała bowiem zwierząt, których krew [składana] za grzech wnoszona jest przez arcykapłana do [Miejsca] Świętego, spalane są za obozem.",
      "Dlatego i Jezus, aby uświęcić lud własną krwią, za bramą [miejską] poniósł śmierć w mękach.",
      "Wyjdźmy zatem do Niego za obóz, niosąc Jego zniewagę.",
      "Nie mamy bowiem tu miasta trwałego, ale przyszłego szukamy.",
      "Przez Niego [więc] przynośmy Bogu ustawicznie ofiarę uwielbienia, to jest owoc warg wyznających imię Jego.",
      "I nie zapominajcie o dobroczynności i o więzi wzajemnej, takie bowiem ofiary są przyjemne Bogu.",
      "Bądźcie posłuszni przełożonym waszym i bądźcie im ulegli, oni bowiem czuwają nad duszami waszymi i zdadzą z tego sprawę. Niech to czynią z radością i nie wzdychając ciężko, byłoby to bowiem dla was bez pożytku.",
      "Módlcie się za nas, jesteśmy bowiem przekonani, że mamy dobre sumienie, pragnąc we wszystkim dobrze postępować!",
      "Szczególnie zaś proszę, żebyście czynili tak, abym mógł do was szybko powrócić.",
      "A Bóg pokoju, Ten, który przez krew Przymierza wiecznego wyprowadził z martwych Wielkiego Pasterza owiec, Pana naszego, Jezusa,",
      "niech was uzdolni do wszelkiego dobra dla pełnienia Jego woli, czyniąc w nas, co się Jemu podoba, przez Jezusa Chrystusa, któremu chwała na wieki [wieków]. Amen.",
      "Proszę was, bracia, przyjmijcie to słowo zachęty, które wam w skrócie przekazałem.",
      "Wiedzcie, że brat nasz Tymoteusz został uwolniony; z nim, jeśli wkrótce przyjdzie, zobaczę was.",
      "Pozdrówcie wszystkich przełożonych waszych i wszystkich świętych. Pozdrawiają was ci z Italii.",
      "Łaska z wami wszystkimi."
    ]
  ],
  [
    [
      "Jakub, sługa Boga i Pana, Jezusa Chrystusa, pozdrawia radośnie dwanaście pokoleń rozproszonych po świecie.",
      "Miejcie pełną radość, bracia moi, gdy wpadniecie w różne próby,",
      "wiedząc, że próba waszej wiary buduje wytrwałość.",
      "Wytrwałość zaś niech przejawi się w doskonałym dziele, tak żebyście się stali doskonali i osiągnęli pełnię bez żadnego braku.",
      "A komu z was brakuje mądrości, niech prosi Boga, który daje wszystkim po prostu i bez wymówki, i zostanie mu dana.",
      "A niech prosi z wiarą, bez jakiegokolwiek zwątpienia, gdyż wątpiący podobny jest do fali morskiej, przez wiatr wznoszonej i w dół rzucanej.",
      "Niech sobie nie myśli ów człowiek, że otrzyma coś od Pana,",
      "człowiek rozdwojony w sobie, niestały na wszystkich drogach swoich.",
      "Brat uniżony niech się chlubi swą wysokością,",
      "a bogacz – swoją niskością, albowiem przeminie jak trawa kwitnąca.",
      "Wzeszło bowiem słońce palące i wysuszyło trawę, i kwiat jej opadł, i krasa jej zwiędła; podobnie daremne okażą się poczynania bogacza.",
      "Błogosławiony mąż, który przetrwa próbę, bo wypróbowany będąc, przyjmie wieniec życia, obiecany tym, którzy Go miłują.",
      "Nikt z kuszonych niech nie mówi: Przez Boga jestem kuszony. Albowiem Bóg nie podlega pokusie do złego ani sam nikogo nie kusi.",
      "A każdy jest kuszony przez swoje własne pożądliwości, które go wabią i uwodzą.",
      "Potem pożądliwość przyjęta rodzi grzech, a grzech popełniony owocuje śmiercią.",
      "Nie łudźcie się, bracia moi ukochani.",
      "Każde dane dobro i każdy dar doskonały jest z góry i zstępuje od Ojca świateł [niebiańskich], u którego nie ma wschodu i zachodu ani wędrówki cienia.",
      "Gdy zechciał, zrodził nas Słowem prawdy, abyśmy stali się jakby pierwocinami Jego stworzeń.",
      "To wiedzcie, umiłowani bracia moi: każdy człowiek niech będzie szybki do słuchania, powolny do mówienia, powolny do gniewu.",
      "Albowiem gniew męża nie czyni Bożej sprawiedliwości.",
      "Dlatego odrzucając wszelką nieczystość i cały ogrom zła, w pokorze przyjmijcie zaszczepione Słowo, które może zbawić dusze wasze.",
      "Bądźcie więc wykonawcami Słowa, a nie tylko słuchaczami, którzy sami siebie oszukują.",
      "Gdy ktoś jest tylko słuchaczem Słowa, ale go nie wykonuje, podobny jest do człowieka widzącego w zwierciadle swoją prawdziwą twarz;",
      "ujrzał bowiem siebie samego i odszedł, i natychmiast zapomniał, jaki był.",
      "A ten, kto wejrzał w doskonałe Prawo wolności i pozostał w nim, nie będąc słuchaczem zapominającym, lecz dokonującym dzieła, ten w czynieniu go błogosławiony będzie.",
      "Jeśli komuś się wydaje, że służy Bogu, nie trzymając na uwięzi języka swego, a nawet mamiąc serce swoje, tego służba Boża jest próżna.",
      "Czysta i nieskalana służba przed Bogiem i Ojcem jest ta: odwiedzać sieroty i wdowy w ich utrapieniu, nietkniętym pozostać przez świat."
    ],
    [
      "Bracia moi, nie miejcie względu na osoby, gdy chodzi o wiarę w Pana naszego, Jezusa Chrystusa, [Pana] Chwały!",
      "Bo gdyby wszedł na zgromadzenie wasze człowiek z pierścieniami złotymi na palcach, w błyszczącej szacie, a wszedłby i biedny w przybrudzonym ubraniu,",
      "i spojrzelibyście na noszącego błyszczącą szatę, i powiedzielibyście: „Proszę spocząć tu wygodnie”, a do biednego powiedzielibyście: „Ty stań tam” lub: „Siądź na podnóżku moim”,",
      "to czy nie robicie podziałów między sobą i nie staliście się sędziami o niecnych zamysłach?",
      "Posłuchajcie, bracia moi ukochani, czyż biednych według tego świata nie wybrał Bóg na bogatych w wierze i dziedziców Królestwa obiecanego miłującym Go?",
      "A wy nie okazaliście czci biednemu. Czy to nie bogaci gnębią was i czy nie oni wloką was do sądów?",
      "Czy nie oni bezczeszczą piękne Imię, które zostało nad wami wezwane?",
      "Jeśli jednakże wypełniacie królewskie Prawo zgodnie z Pismem: Będziesz miłował bliźniego swego jak siebie samego, dobrze czynicie.",
      "A jeśli macie wzgląd na osoby, popełniacie grzech, przez Prawo ujawniani jako przestępcy.",
      "Bo kto by przestrzegał całego Prawa, ale naruszył jedno [przykazanie], stał się winien wszystkich [przykazań].",
      "Ten, który powiedział: Nie cudzołóż, powiedział też: Nie zabijaj; jeśli więc nie cudzołożysz, a zabijasz, złamałeś [całe] Prawo.",
      "Tak mówcie i tak czyńcie jako ci, którzy mają być sądzeni przez Prawo wolności.",
      "Albowiem sąd bez miłosierdzia nad tym, który nie okazał miłosierdzia; miłosierdzie przewyższa sąd.",
      "Co z tego, bracia moi, jeśli ktoś by mówił, że ma wiarę, a uczynków by nie miał? Czy wiara może go zbawić?",
      "Jeśliby brat lub siostra byli nadzy i pozbawieni codziennego pokarmu,",
      "a ktoś z was powiedziałby im: Idźcie w pokoju, ogrzejcie się i najedzcie do syta, i nie dalibyście im tego, co potrzebne dla ciała, cóż to da?",
      "Tak i wiara, jeśliby nie miała uczynków, sama z siebie byłaby martwa.",
      "Ale ktoś mógłby powiedzieć: Ty masz wiarę, a ja mam uczynki, pokaż mi wiarę twoją bez uczynków, a ja pokażę ci moją wiarę z uczynków.",
      "Ty wierzysz, że jeden jest Bóg? Dobrze czynisz, ale i demony wierzą, a drżą.",
      "Chcesz więc zrozumieć, ty pusty człowieku, że wiara bez uczynków jest próżna?",
      "Czyż Abraham, ojciec nasz, nie został usprawiedliwiony z uczynków, gdy Izaaka, syna swego, wniósł na ołtarz?",
      "Widzisz więc, że wiara współdziałała z uczynkami jego i że przez uczynki wiara stała się doskonała.",
      "I wypełniło się Pismo mówiące: Uwierzył Abraham Bogu i poczytano mu to za sprawiedliwość i został nazwany przyjacielem Boga.",
      "Widzicie, że z uczynków usprawiedliwiony jest człowiek, a nie tylko z wiary.",
      "Podobnie i Rachab, wszetecznica, czy nie z uczynków została usprawiedliwiona, przyjąwszy wysłanników i wyprawiwszy ich inną drogą?",
      "Bo jak ciało bez ducha jest martwe, tak i wiara bez uczynków jest martwa."
    ],
    [
      "Niech zbyt wielu z was, bracia moi, nie stara się być nauczycielami, wiedząc, że otrzymamy surowszy wyrok.",
      "Wielekroć bowiem potykamy się wszyscy. I jeśli ktoś w słowie się nie potknie, ten jest mężem doskonałym, mogącym utrzymać na wodzy całe ciało.",
      "Oto bowiem wkładamy wędzidła koniom w pyski, aby były nam uległe, i całym ciałem ich kierujemy.",
      "Oto i statki, które są tak wielkie i przez straszliwe wiatry pędzone, kierowane są maleńkim sterem tam, dokąd wiedzie wola sternika.",
      "Tak i język jest małą cząstką, a wielce się pyszni. Patrz, ile ognia wielki las zapala.",
      "Tak i język jest ogniem, powabną powłoką nieprawości; umiejscowiony pośród członków naszych, język zanieczyszcza całe ciało i podkłada ogień pod koło toczącego się życia, sam podpalany będąc przez ogień piekielny.",
      "Wszelki bowiem rodzaj zwierząt i ptaków, płazów i stworzeń morskich może być i został opanowany przez rodzaj ludzki.",
      "A języka nikt z ludzi nie zdoła opanować, niepohamowanego zła, pełnego śmiercionośnego jadu.",
      "Nim błogosławimy Pana i Ojca i nim przeklinamy ludzi, którzy stali się na podobieństwo Boga.",
      "Z tych samych ust wychodzi błogosławieństwo i przekleństwo. Tak być nie powinno, bracia moi.",
      "Czy z tego samego otworu źródła tryska słodycz i gorycz?",
      "Czyż może, bracia moi, figowiec rodzić oliwki lub winorośl – figi? Nie może też solanka wytoczyć wody słodkiej.",
      "Któż z was jest mądry i posiadł wiedzę? Niech w pokorze mądrości pokaże dobrym postępowaniem swoje uczynki.",
      "Jeżeli jednak gorzką zazdrość i żądzę sporu w sercach swoich macie, to nie wynoście się nad innych i nie występujcie przeciw prawdzie.",
      "Nie jest to mądrość przychodząca z góry, lecz ziemska, zmysłowa, demoniczna.",
      "Bo gdzie jest zazdrość i żądza sporu, tam nieład i wszelka zła sprawa.",
      "Ale mądrość z góry jest najpierw czysta, następnie pełna pokoju, wdzięczna, uległa, pełna miłosierdzia i dobrych owoców, nieosądzająca, nieobłudna.",
      "A owoc sprawiedliwości w pokoju siany jest dla tych, co czynią pokój."
    ],
    [
      "Skądże wojny i walki wśród was? Czyż nie stąd: z pożądań walczących w członkach waszych?",
      "Pożądacie, a nie macie, zabijacie i zazdrościcie, a nie możecie osiągnąć; walczycie i wojujecie, a nic nie zyskujecie, bo nie prosicie.",
      "Prosicie, a nie dostajecie, ponieważ w złym celu prosicie, dla zaspokojenia pożądań waszych.",
      "Cudzołożni, czy nie wiecie, że przyjaźń ze światem jest wrogością wobec Boga? Kto więc chciałby być przyjacielem tego świata, stałby się wrogiem Boga.",
      "Albo czy uważacie, że na próżno Pismo mówi: Aż do zazdrości pożąda [nas] Duch, który w nas zamieszkał.",
      "Większą zaś darował łaskę, dlatego mówi: Bóg pysznym się sprzeciwia, a pokornym łaskę daje.",
      "Zatem podporządkujcie się Bogu, sprzeciwcie się diabłu, a ucieknie od was.",
      "Zbliżcie się do Boga, a zbliży się do was. Umyjcie ręce, grzesznicy, i oczyśćcie serca, [wy] rozdwojeni w sobie!",
      "Biadajcie, żalcie się i płaczcie. Wasz śmiech niech w żałość się obróci, a radość w przygnębienie.",
      "Uniżcie się przed Panem, a On was wywyższy.",
      "Nie oczerniajcie się nawzajem, bracia; oczerniający brata lub osądzający brata swego Prawo oczernia i osądza Prawo; a jeśli Prawo osądzasz, nie jesteś wykonawcą Prawa, ale sędzią.",
      "Jeden jest prawodawca i sędzia, który mocen jest zbawić i potępić; a ty kim jesteś, że osądzasz bliźniego?",
      "A teraz do was, którzy mówicie: Dziś lub jutro udamy się do tego miasta i tam spędzimy rok, będziemy handlowali i dorobimy się;",
      "do was, którzy nie wiecie, co będzie jutro z waszym życiem; bo jak opar jesteście, który pojawia się na krótko, a potem znika.",
      "Zamiast tego powinniście mówić: Jeżeli Pan zechce i będziemy żyli, zrobimy to lub tamto.",
      "A wy chełpicie się w samochwalstwie waszym; cała ta chełpliwość jest zła.",
      "Kto zatem umie dobrze czynić, a nie czyni, popełnia grzech."
    ],
    [
      "Teraz wy, bogacze, płaczcie, zawodząc w udrękach waszych, które nadchodzą.",
      "Bogactwo wasze sczezło, a szaty wasze przez mole zżarte.",
      "Złoto wasze i srebro rdza zżarła i rdza ta będzie świadectwem przeciwko wam, i pożre ciało wasze jak ogień; a wy gromadziliście te skarby na dni ostatnie.",
      "Oto zapłata robotników, którzy kosili pola wasze, zatrzymana przez was, krzyczy, a głośne skargi żniwiarzy doszły do uszu Pana Zastępów.",
      "Pławiliście się na ziemi w zbytku i nurzaliście się w rozkoszy, utuczyliście serca wasze na dzień rzezi.",
      "Zasądziliście, zabiliście sprawiedliwego, nie sprzeciwia się wam.",
      "Bracia, uzbrójcie się więc w wielką cierpliwość aż do przyjścia Pana. Oto rolnik pełen cierpliwości oczekuje na cenny owoc ziemi, aż otrzyma go – wczesny i późny.",
      "Uzbrójcie się i wy w wielką cierpliwość, utwierdźcie serca wasze, bo przybliżyło się przyjście Pana.",
      "Nie obruszajcie się, bracia, jeden na drugiego, abyście nie zostali osądzeni; oto sędzia stanął u drzwi.",
      "Za wzór ścierpienia zła i wielkiej cierpliwości przyjmijcie, bracia, proroków, którzy mówili w imieniu Pana.",
      "Oto sławimy jako błogosławionych tych, którzy wytrwali; o wytrwałości Hioba słyszeliście i jej uwieńczenie przez Pana widzieliście, albowiem wielce miłosierny jest Pan i bogaty w obfite dary.",
      "Przede wszystkim zaś, bracia moi, nie przysięgajcie ani na niebo, ani na ziemię, ani inną jakąś przysięgą; niech „tak” wasze będzie „tak” i „nie” – „nie”, abyście pod sąd nie podpadli.",
      "Doznaje ktoś z was bólu? Niech się modli. Doznaje radości? Niech śpiewa psalmy.",
      "Złożony ktoś niemocą? Niech przywoła prezbiterów Kościoła i niech modlą się nad nim, namaściwszy [go] oliwą w imię Pańskie.",
      "I modlitwa wiary zbawi udręczonego chorobą, i podźwignie go Pan, i jeśli grzechy jakieś popełnił, będą mu odpuszczone.",
      "Wyznawajcie więc grzechy sobie nawzajem i módlcie się za siebie nawzajem, abyście zostali uleczeni. Wiele może żarliwe błaganie sprawiedliwego.",
      "Eliasz był człowiekiem czującym podobnie jak my i modlił się żarliwie, żeby nie padało, i nie spadł deszcz na ziemię przez trzy lata i sześć miesięcy.",
      "Potem znów modlił się i niebo dało deszcz, i ziemia wydała owoc swój.",
      "Bracia moi, jeśliby ktoś wśród was zszedł z drogi prawdy i ktoś by go zawrócił,",
      "niech wie, że ten, co zawrócił grzesznika z jego błędnej drogi, zbawi jego duszę od śmierci i zakryje mnóstwo grzechów."
    ]
  ],
  [
    [
      "Piotr, apostoł Jezusa Chrystusa, do wędrowców rozproszonych po Poncie, Galacji, Kapadocji, Azji i Bitynii, wybranych",
      "na mocy przedwiecznej wiedzy Boga, Ojca, w uświęceniu przez Ducha, ku posłuszeństwu i pokropieniu krwią Jezusa Chrystusa: łaska i pokój niech was wypełnią.",
      "Błogosławiony Bóg i Ojciec Pana naszego, Jezusa Chrystusa. On wedle swego wielkiego miłosierdzia zrodził nas na nowo ku żywej nadziei przez powstanie z martwych Jezusa Chrystusa,",
      "dla dziedzictwa niezniszczalnego, nieskażonego i nieprzemijającego, strzeżonego w niebie dla was,",
      "którzy w mocy Boga jesteście zachowani przez wiarę ku zbawieniu przygotowanemu dla objawienia się w czasie ostatecznym.",
      "Z tego cieszcie się ogromnie nawet wtedy, gdy teraz, jeśli trzeba, bywacie zasmuceni przez liczne próby,",
      "aby to doświadczenie waszej wiary, cenniejsze od przemijającego złota wypróbowanego w ogniu, stało się waszą sławą, chwałą i czcią, gdy objawi się Jezus Chrystus,",
      "którego nie ujrzawszy, miłujecie, w którego teraz, nie widząc, wierzycie i cieszycie się radością niewysłowioną i chwalebną,",
      "sięgając celu [waszej] wiary, zbawienia dusz.",
      "Tego to zbawienia poszukiwali i dociekali prorocy zapowiadający łaskę dla was,",
      "badając, na który albo na jaki czas wskazywał obecny w nich Duch Chrystusowy, uprzednio świadcząc o cierpieniach Chrystusa i o późniejszej chwale.",
      "Im to zostało objawione, że nie im samym, lecz wam służyło to, co teraz zostało wam oznajmione przez tych, którzy zwiastowali wam Dobrą Nowinę w Duchu Świętym, zesłanym z nieba, w co pragną wejrzeć aniołowie.",
      "Dlatego przepasawszy biodra myślenia waszego, trzeźwymi będąc, złóżcie całkowicie nadzieję w łasce przynoszonej wam w objawieniu Jezusa Chrystusa.",
      "Jako dzieci posłuszeństwa, nie stosując się w niewiedzy waszej do wcześniejszych pożądliwości,",
      "lecz wedle Tego, który was powołał, Świętego, sami stańcie się świętymi w całym postępowaniu waszym,",
      "jako że jest napisane: Świętymi bądźcie, bo ja [jestem] święty.",
      "I jeśli Ojcem zwiecie Tego, który bez względu na osobę sądzi każdego według czynu, w bojaźni spędzajcie czas waszej wędrówki na obczyźnie,",
      "wiedząc, że nie za rzeczy przemijalne, srebro lub złoto, zostaliście wykupieni z próżnego waszego postępowania, przekazanego przez ojców,",
      "ale bezcenną krwią Chrystusa jako baranka niewinnego i nieskalanego,",
      "wybranego przed założeniem świata, a objawionego u kresu czasów dla was,",
      "przez Niego wierzących w Boga, który wskrzesił Go z martwych i obdarzył chwałą, tak aby wasza wiara i nadzieja były ku Bogu.",
      "Skoro dusze wasze oczyściliście w posłuszeństwie prawdzie, ku nieobłudnej bratniej miłości, [czystym] sercem żarliwie miłujcie się nawzajem.",
      "Zrodzeni na nowo nie z nasienia zniszczalnego, lecz niezniszczalnego, przez Słowo Boga żyjącego i trwającego.",
      "Albowiem wszelkie ciało jako trawa, i cała chwała jego jako kwiat polny; uschła trawa i kwiat opadł,",
      "lecz Słowo Pana trwa na wieki. A to jest Słowo Ewangelii pośród was zwiastowanej."
    ],
    [
      "Odrzuciwszy więc wszelką złość i każdy fałsz, i obłudę, i zawiść, i wszelkie oszczerstwa,",
      "jako dopiero co narodzone niemowlęta zapragnijcie niesfałszowanego mleka Słowa, abyście w nim rośli ku zbawieniu,",
      "jeśliście skosztowali, jak dobry jest Pan.",
      "Przystępując do Niego, kamienia żywego, przez ludzi odrzuconego, ale u Boga wybranego, drogocennego,",
      "wy sami, jako żywe kamienie, budujcie z siebie dom duchowy, kapłaństwo święte, aby składać duchowe ofiary przyjemne Bogu przez Jezusa Chrystusa.",
      "Albowiem Pismo mówi: Oto kładę na Syjonie kamień węgielny, wybrany, drogocenny, i kto weń uwierzy, nie będzie zawstydzony.",
      "Dla was wierzących jest drogocenny, a dla niewierzących kamień, który odrzucili budowniczowie, ten stał się głowicą węgła",
      "i kamieniem upadku, i skałą zgorszenia, o co się potykają ci, którzy się Słowu sprzeciwiają, na co są pozostawieni.",
      "A wy [jesteście] rodem wybranym, królewskim kapłaństwem, narodem świętym, ludem nabytym, abyście głosili wspaniałe czyny Tego, który powołał was z ciemności do swojej cudownej światłości.",
      "Was, którzyście niegdyś nie byli ludem, a teraz ludem Bożym [jesteście], was, którzyście nie byli objęci miłosierdziem, a teraz doznaliście miłosierdzia.",
      "Umiłowani, proszę was jako przybyszów i wędrowców, byście powstrzymywali się od cielesnych pożądań, które walczą przeciwko duszy.",
      "Niech wasze życie pośród pogan będzie dobre, aby w tym, o co was oskarżają jako złoczyńców, przypatrując się waszym dobrym uczynkom, wysławiali Boga w dniu nawiedzenia.",
      "Ze względu na Pana bądźcie posłuszni wszelkiemu porządkowi przez ludzi ustanowionemu, czy to królowi jako zwierzchnikowi,",
      "czy to namiestnikom jako przez niego posłanym, by karać złoczyńców, a nagradzać dobrze czyniących.",
      "Taka bowiem jest wola Boża, by dobrze czyniąc, nakazać milczenie głupocie niemądrych ludzi.",
      "[Postępujcie] jako wolni, a nie jako ci, którzy wolności używają do ukrycia zła, lecz jako słudzy Boży.",
      "Wszystkich szanujcie, wspólnotę braterską miłujcie, Boga się bójcie, króla szanujcie.",
      "Słudzy, pełni bojaźni bądźcie posłuszni panom, nie tylko dobrym i łagodnym, lecz także srogim.",
      "To jest bowiem rzecz piękna, jeśli ktoś, mając w sumieniu Boga, znosi udręki, cierpiąc niesprawiedliwie.",
      "Cóż to za chluba, jeśli za przewinienia nawet chłostę znosicie? Ale jeśli jako czyniący dobro cierpienie znosicie, to jest rzecz miła u Boga.",
      "Do tego bowiem zostaliście powołani, bo i Chrystus cierpiał za was, wam zostawiając wzór, abyście szli Jego śladami.",
      "On grzechu nie popełnił ani nie znalazł się fałsz w ustach jego.",
      "Gdy Mu złorzeczono, nie złorzeczył, gdy cierpiał, nie groził i powierzał się Temu, który sprawiedliwie sądzi.",
      "On sam grzechy nasze wniósł w ciele swoim na drzewo, abyśmy uwolnieni od grzechów, zaczęli żyć w sprawiedliwości; raną jego zostaliście uleczeni.",
      "Byliście bowiem jak zbłąkane owce, ale powróciliście teraz do Pasterza i Stróża dusz waszych."
    ],
    [
      "Podobnie żony, bądźcie posłuszne swoim mężom, aby i ci, którzy sprzeciwiają się Słowu, postępowaniem żon bez słowa byli pozyskani,",
      "przypatrując się waszemu nienagannemu postępowaniu.",
      "Ozdobą waszą niech nie będzie to, co na zewnątrz: sploty włosów, złote ozdoby lub strojne szaty,",
      "lecz to, co wewnątrz serca ludzkiego: nieskażoność łagodnego i cichego ducha, co jest przed Bogiem drogocenne.",
      "Tak bowiem kiedyś święte kobiety, nadzieję pokładając w Bogu, przystrajały się przez posłuszeństwo swoim mężom;",
      "jak Sara okazała posłuszeństwo Abrahamowi, panem go nazywając. Jej dziećmi stałyście się, dobro czyniąc i żadnej groźby się nie obawiając.",
      "Również mężowie, prowadźcie życie wspólne ze zrozumieniem dla niewieściej kruchości, obdarzając [żony] czcią jako współdziedziczki łaski życia, aby nic wam nie przeszkadzało w modlitwach.",
      "A w końcu, bądźcie wszyscy jednomyślni, współczujący, braci miłujący, miłosierni, skromni,",
      "nie odpłacając złem za zło lub złorzeczeniem za złorzeczenie; przeciwnie, błogosławiąc: zostaliście bowiem powołani, aby odziedziczyć błogosławieństwo.",
      "Albowiem kto chce życie miłować i oglądać dobre dni, niech język od zła powstrzyma i wargi, by nie rzec fałszu.",
      "Niech odwróci się od zła i czyni dobro, niech szuka pokoju i podąża za nim.",
      "Bo oczy Pana są zwrócone ku sprawiedliwym, a uszy jego ku ich błaganiu, a oblicze Pana przeciw czyniącym zło.",
      "Któż może wam wyrządzić zło, jeśli będziecie gorliwie zabiegać o dobro?",
      "Ale jeśli cierpicie dla sprawiedliwości, błogosławieni jesteście; a gróźb ich nie bójcie się ani się nie trwóżcie",
      "i Pana, Chrystusa, czcijcie jako Świętego w sercach waszych, zawsze gotowi do odpowiedzi każdemu, kto zażąda od was słowa o nadziei, która jest w was.",
      "Ale czyńcie to z łagodnością i bojaźnią, mając czyste sumienie, aby w tym, o co was oskarżają, zawstydzeni zostali ci, którzy zniesławiają wasze dobre życie w Chrystusie.",
      "Lepiej bowiem cierpieć, jeśli taka jest wola Boża, czyniąc dobro niż czyniąc zło.",
      "Tak bowiem i Chrystus jeden raz cierpiał za grzechy, Sprawiedliwy za niesprawiedliwych, aby was przyprowadzić do Boga; zabity wedle ciała, a ożywiony wedle Ducha.",
      "W Nim i duchom w ciemnicy poszedł zwiastować,",
      "tym, które wtedy były nieposłuszne Bogu, który cierpliwie wyczekiwał w dniach Noego, gdy budowano arkę, w której niewiele, to jest osiem dusz, zostało uratowanych przez wodę.",
      "To jest obraz chrztu, który was teraz zbawia; nie jest on oczyszczeniem z brudu cielesnego, lecz błaganiem Boga o dobre sumienie przez zmartwychwstanie Jezusa Chrystusa.",
      "On jest po prawicy Bożej, wstąpiwszy do nieba, i zostali Mu poddani aniołowie, władze i moce."
    ],
    [
      "Jak Chrystus cierpiał w ciele, tak i wy uzbrójcie się w to samo przekonanie, bo kto cierpi w ciele, poniechał grzechu,",
      "aby pozostały czas życia w ciele przeżyć już nie w ludzkich pożądliwościach, ale zgodnie z wolą Bożą.",
      "Wystarczy, że w przeszłości ulegaliście zachciankom pogan, oddając się rozpasaniu, pożądaniu, opilstwu, hulankom, pijatykom i wstrętnym bałwochwalstwom.",
      "Dlatego dziwią się, że już nie biegniecie razem z nimi do tego potoku rozwiązłości, i znieważają was.",
      "Zdadzą sprawę Temu, który wnet będzie sądził żywych i umarłych.",
      "Po to bowiem i umarłym została zwiastowana Dobra Nowina, aby osądzeni zostali po ludzku w ciele, a żyli po Bożemu w Duchu.",
      "Zbliża się bowiem kres wszystkiego. Bądźcie więc rozsądni i trzeźwi, aby móc się modlić.",
      "Przede wszystkim miejcie miłość żarliwą jedni ku drugim, bo miłość zakrywa mnóstwo grzechów.",
      "Bądźcie też wzajemnie dla siebie gościnni, bez narzekania.",
      "Służcie jedni drugim darem, jaki każdy otrzymał, jako dobrzy szafarze różnorodnej łaski Bożej.",
      "Jeśli ktoś przemawia, niech to będzie jak Słowo Boże; jeśli ktoś służy, niech to czyni z mocy, której udziela Bóg, aby we wszystkim uwielbiony był Bóg przez Jezusa Chrystusa, któremu chwała i moc na wieki wieków. Amen.",
      "Umiłowani, nie dziwcie się doświadczeniu, które was przepala, jakby się wam przydarzyło coś niezwykłego,",
      "ale tak jak uczestniczycie w cierpieniach Chrystusa, radujcie się, abyście też weselili się przy objawieniu Jego chwały.",
      "Gdy was lżą dla imienia Chrystusa, błogosławieni jesteście, bo Duch chwały i Boga spoczywa na was.",
      "Niech nikt z was nie cierpi jako zabójca albo złodziej, jako złoczyńca lub jako uzurpator.",
      "A jeśli cierpi jako chrześcijanin, niech się nie wstydzi, ale niech wysławia Boga za to imię.",
      "Nastał bowiem czas, aby sąd rozpocząć od domu Bożego, a jeśli najpierw od nas, to jakiż koniec czeka tych, którzy sprzeciwiają się Ewangelii Bożej?",
      "A jeśli nawet sprawiedliwy z trudem daje się zbawić, to bezbożny i grzesznik gdzież się pokaże?",
      "Przeto i ci, którzy cierpią zgodnie z wolą Bożą, niech powierzą swe dusze wiernemu Stworzycielowi przez czynienie dobra."
    ],
    [
      "Proszę więc prezbiterów wśród was jako również prezbiter i świadek cierpień Chrystusa, a także uczestnik chwały, która ma się objawić:",
      "paście powierzone wam stado Boże [strzegąc go] bez przymusu, lecz ochotnie, po Bożemu, nie dla hańbiącego zysku, lecz z pełnym oddaniem,",
      "nie panując nad tymi, którzy zostali wam powierzeni, lecz będąc przykładem dla stada.",
      "A gdy objawi się Arcypasterz, otrzymacie niewiędnący wieniec chwały.",
      "Podobnie i młodsi, bądźcie posłuszni starszym, a wszyscy sobie nawzajem; przyobleczcie się w pokorę, albowiem Bóg pysznym się sprzeciwia, a pokornym daje łaskę.",
      "Poddajcie się więc pokornie pod mocną rękę Boga, a wywyższy was w swoim czasie.",
      "Wszelką troskę waszą złóżcie na Niego, bo On troszczy się o was.",
      "Bądźcie trzeźwi, czuwajcie, nieprzyjaciel wasz, diabeł jako lew ryczący krąży, szukając, [kogo] by pożarł.",
      "Stańcie przeciwko niemu silni w wierze, wiedząc, że takie same cierpienia znosi wasza braterska wspólnota na świecie.",
      "A Bóg wszelkiej łaski, który powołał was do swej wiecznej chwały w Chrystusie [Jezusie], was, którzy teraz trochę cierpicie, niech udoskonali, utwierdzi, umocni, ugruntuje.",
      "Jemu władza na wieki. Amen.",
      "Przez Sylwana, wiernego wam, jak mniemam, brata, krótko napisałem, zachęcając i świadcząc, że to jest prawdziwa łaska Boża: trwajcie w niej.",
      "Pozdrawia was współwybrana z wami [wspólnota] w Babilonie i Marek, syn mój.",
      "Pozdrawiajcie się nawzajem pocałunkiem miłości. Pokój wam wszystkim, którzy [jesteście] w Chrystusie."
    ]
  ],
  [
    [
      "Szymon Piotr, sługa i apostoł Jezusa Chrystusa, do tych, którym przypadł udział w wierze równie drogocennej jak nasza, dzięki usprawiedliwieniu przez Boga naszego i Zbawiciela, Jezusa Chrystusa:",
      "niech łaska i pokój wypełnią was obficie w poznawaniu Boga i Jezusa, Pana naszego.",
      "Ponieważ Jego Boża moc podarowała nam wszystko, co służy życiu i pobożności przez poznanie Tego, który powołał nas do własnej chwały i doskonałości,",
      "i z tego względu zostały nam podarowane drogocenne i największe obietnice, abyście dzięki nim byli we wspólnocie z naturą Bożą, uchodząc przed niszczycielską pożądliwością, która jest na świecie.",
      "I właśnie dlatego usilnie się starając, dołóżcie do waszej wiary cnotę, a do cnoty poznanie,",
      "do poznania opanowanie, do opanowania cierpliwość, a do cierpliwości pobożność,",
      "do pobożności przyjaźń braterską, do przyjaźni braterskiej miłość.",
      "One bowiem, jeśli je macie i pomnażacie, nie dopuszczą, abyście się okazali bezczynni i bezowocni w poznawaniu Pana naszego, Jezusa Chrystusa.",
      "Kto bowiem ich nie ma, ślepy jest, po omacku chodząc i zapominając, że został oczyszczony ze swych dawnych grzechów.",
      "Dlatego tym bardziej, bracia, starajcie się czynić niewzruszonym wasze powołanie i wybranie; tak bowiem postępując, nigdy się nie potkniecie.",
      "W ten bowiem sposób szeroko będzie przed wami otwarte wejście do wiecznego Królestwa Pana naszego i Zbawiciela, Jezusa Chrystusa.",
      "Dlatego będę wam zawsze przypominał o tym, chociaż już wiecie i utwierdzeni jesteście w prawdzie obecnej wśród was.",
      "Uważam bowiem za sprawiedliwe, póki jestem w tym oto namiocie, budzić was przez przypominanie,",
      "wiedząc, że rychłe jest zwinięcie mojego namiotu, jak objawił mi Pan nasz, Jezus Chrystus.",
      "Będę zaś się starał, abyście w każdej chwili po moim odejściu mogli to sobie przypominać.",
      "Albowiem głosiliśmy wam moc i obecność Pana naszego, Jezusa Chrystusa, nie idąc w ślad za wydumanymi mitami, lecz będąc naocznymi świadkami Jego majestatu.",
      "Przyjął bowiem od Boga, Ojca, cześć i chwałę, gdy taki oto głos doszedł do Niego od wspaniałej Chwały: Synem moim, umiłowanym moim Ten jest, ku Niemu moje upodobanie.",
      "A ten głos słyszeliśmy dochodzący z nieba, gdy byliśmy z Nim na świętej górze.",
      "I tak zostało wzmocnione słowo prorockie i dobrze czynicie, bacząc na nie jak na lampę świecącą w ciemnym miejscu, aż Dzień zaświta i gwiazda poranna wzejdzie w waszych sercach;",
      "to przede wszystkim wiedząc, że żadne proroctwo Pisma nie wyjaśnia się samo przez się,",
      "nigdy bowiem proroctwo nie było przynoszone z woli człowieka, lecz Duchem Świętym wiedzeni mówili ludzie od Boga."
    ],
    [
      "Powstali zaś fałszywi prorocy wśród ludu, jak i wśród was będą fałszywi nauczyciele, którzy wprowadzać będą zgubne odstępstwa i odrzucając Władcę, który ich odkupił, sprowadzą na siebie rychłą zgubę.",
      "Wielu ulegnie ich rozwiązłości, tak iż przez nich droga prawdy zostanie zbezczeszczona,",
      "i w zachłanności [swej] kupią was gładkimi słowami. Wyrok na nich od dawna jest gotowy i zguba ich nie śpi.",
      "Jeśli bowiem Bóg nie oszczędził aniołów, gdy zgrzeszyli, lecz strącił w ciemne czeluści Tartaru, gdzie są zatrzymani na sąd,",
      "i starego świata nie oszczędził, lecz zachował ośmiu z Noem, głosicielem sprawiedliwości, sprowadziwszy kataklizm na świat bezbożnych,",
      "i w popiół obrócił miasta Sodomę i Gomorę, skazując je [na katastrofę] jako znak tego, co spotka bezbożnych,",
      "i uratował też sprawiedliwego Lota dręczonego bezwstydnym postępowaniem nieprawych",
      "– mieszkając bowiem wśród nich, dzień po dniu dręczył swą duszę sprawiedliwą nieprawymi czynami, na które patrzył i o których słyszał",
      "– to umie Pan pobożnych wyrwać z próby, a niesprawiedliwych zachować dla ukarania w Dniu Sądu,",
      "zwłaszcza zaś tych, którzy idą za ciałem w plugawej pożądliwości i Władzą [Pańską] gardzą; zuchwalcy, zarozumialcy nie drżą, bluźniąc Chwale,",
      "podczas gdy aniołowie, którzy ich przewyższają mocą i potęgą, nie wnoszą przeciw nim przed Panem potępiającego oskarżenia.",
      "Tamci zaś są jak nierozumne zwierzęta zrodzone – według natury – na łów i zgubę, bluźniąc przeciw temu, czego nie znają, i w tym stanie będąc, zostaną zgubieni,",
      "doznając niesprawiedliwości jako zapłaty za niesprawiedliwość. Za szczęście uznając rozkosz co dnia, zakałą są i hańbą, gdy biesiadując z wami, oddają się zapamiętale swoim uciechom.",
      "Oczy mając pełne cudzołożnic i nieustannego grzechu, zwodząc dusze nieutwierdzone, serca mając wyćwiczone w chciwości, dzieci przekleństwa,",
      "zostawiwszy prostą drogę, zeszli na manowce, krocząc drogą [syna] Bosorowego, Balaama, który umiłował zapłatę niesprawiedliwości.",
      "Wyszła bowiem na jaw jego nieprawość, gdy zwierzę juczne, nieme, wydając głos ludzki, powstrzymało nierozumność proroka.",
      "Oni są źródłami bez wody i tumanami wichrem miotanymi, dla których zachowany jest mrok ciemności.",
      "Nadęte a puste słowa głosząc, wciągają w rozwiązłość żądzami ciała tych, którzy ledwo co odeszli od pogrążonych w błędzie.",
      "Wolność im obiecują, sami będąc niewolnikami zepsucia. Przez co bowiem kto jest pokonany, temu służy.",
      "Bo jeśli uciekając od zepsucia świata, przez poznanie Pana [naszego] i Zbawiciela, Jezusa Chrystusa, potem ponownie się w nie wplątując, zostają pokonani, to ten ich stan ostatni stał się gorszy niż pierwszy.",
      "Lepiej bowiem by im było nie poznać drogi sprawiedliwości, niźli poznawszy, odwrócić się od przekazanego im świętego przykazania.",
      "Okazała się bowiem na nich prawda przysłowia: „Wrócił pies do wymiotów swoich i świnia umyta do tarzania się w błocie”."
    ],
    [
      "Piszę do was, umiłowani, już ten drugi list. W obu pobudzam was do zdrowego myślenia, upominając,",
      "byście przypomnieli sobie słowa wcześniej powiedziane przez świętych proroków i przykazania Pana i Zbawiciela [podane przez] waszych apostołów.",
      "To najpierw wiedzcie, że przyjdą w dniach ostatnich prześmiewcy pełni szyderstwa, idący za swoimi żądzami",
      "i mówiący: Gdzie jest obietnica przyjścia Jego? Odkąd bowiem ojcowie zasnęli, wszystko tak trwa od początku stworzenia.",
      "Przed tymi bowiem, którzy tak utrzymują, ukryte jest, że niebiosa były od dawna i ziemia, która z wody i pośród wody Słowem Bożym powstała,",
      "przez co świat kiedyś wodą zatopiony zginął.",
      "A teraz tym samym Słowem niebiosa i ziemia są zachowane na ogień, strzeżone na Dzień Sądu i zguby bezbożnych ludzi.",
      "Niech to jedno, umiłowani, nie będzie przed wami ukryte, że jeden dzień u Pana jak lat tysiące i tysiące lat jak dzień jeden.",
      "Nie zwleka Pan z [wy- pełnieniem] obietnicy, jak to niektórzy utrzymują, lecz jest wielce cierpliwy względem was, nie chcąc, by ktokolwiek zginął, ale by wszyscy do opamiętania przyszli.",
      "Przyjdzie bowiem Dzień Pański jak złodziej; w tym Dniu niebiosa z hukiem przeminą, żywioły zaś płonąc, rozpadną się i ziemia, i dzieła, które znajdą się na niej.",
      "Skoro tak wszystko się rozpadnie, to jakimiż [wy] powinniście być w świętym postępowaniu i pobożności,",
      "oczekując i przyśpieszając nadejście Dnia Bożego, w którym niebiosa, paląc się, rozpadną się, i żywioły płonąc, rozpuszczą się.",
      "Oczekujemy zaś, według Jego obietnicy, nowych niebios i ziemi nowej, w których sprawiedliwość mieszka.",
      "Dlatego, umiłowani, oczekując tego, dołóżcie starań, by was znaleziono przed Nim nieskalanymi i nienagannymi w pokoju.",
      "A wielką cierpliwość Pana naszego za zbawienie uważajcie, jak i umiłowany brat nasz, Paweł, według danej mu mądrości napisał wam,",
      "tak mówiąc o tym we wszystkich listach. Są w nich rzeczy trudne do zrozumienia, które niedouczeni i nieumocnieni przekręcają – podobnie jak i pozostałe pisma – na swą własną zgubę.",
      "Wy zatem, umiłowani, wiedząc o tym wcześniej, strzeżcie się, abyście zwiedzeni błędem niegodziwców nie zachwiali się we własnej stałości.",
      "Wzrastajcie więc w łasce i poznaniu Pana naszego i Zbawiciela, Jezusa Chrystusa. Jemu chwała i teraz, i po Dzień wiekuisty. [Amen.]"
    ]
  ],
  [
    [
      "Co było na początku, co usłyszeliśmy, co zobaczyliśmy na własne oczy, na co patrzyliśmy i czego dotykały nasze ręce, [a co] dotyczy Słowa życia",
      "– bo życie zostało objawione i zobaczyliśmy [je], i świadczymy, i głosimy wam to życie wieczne, które jest ku Ojcu i nam zostało ukazane",
      "– to, co zobaczyliśmy i usłyszeliśmy, głosimy też wam, abyście i wy mieli społeczność z nami, a społeczność nasza [jest] też z Ojcem i Synem Jego, Jezusem Chrystusem.",
      "A my piszemy to, aby radość nasza była dopełniona.",
      "To jest ta Nowina, którą usłyszeliśmy od Niego i wam zwiastujemy, że Bóg jest światłością i ciemności w Nim nie ma żadnej.",
      "Jeślibyśmy powiedzieli, że społeczność z Nim mamy, a chodzili w ciemności, kłamalibyśmy i nie czynili prawdy.",
      "A jeśli w światłości chodzimy, jak On jest w światłości, społeczność mamy z sobą i krew Jezusa, Syna Jego, oczyszcza nas od wszelkiego grzechu.",
      "Jeśli mówimy, że grzechu nie mamy, oszukujemy siebie i prawdy w nas nie ma.",
      "Jeśli wyznajemy nasze grzechy, [Bóg] jest wierny i sprawiedliwy, tak że przebaczy nam grzechy i oczyści nas ze wszelkiej nieprawości.",
      "Jeśli powiemy, że nie zgrzeszyliśmy, kłamcą Go czynimy i Słowa Jego nie ma w nas."
    ],
    [
      "Dzieci moje, piszę wam to, abyście nie grzeszyli. A jeśliby kto zgrzeszył, Parakleta mamy u Ojca, Jezusa Chrystusa, sprawiedliwego.",
      "I On jest ofiarą przebłagalną za grzechy nasze, a nie tylko za nasze, lecz i całego świata.",
      "A po tym poznajemy, że Go znamy, iż trzymamy się Jego przykazań.",
      "Kto mówi: Znam Go, a przykazań Jego się nie trzyma, kłamcą jest i prawdy w nim nie ma.",
      "A kto trzyma się Jego Słowa, miłość Boża prawdziwie się w nim dopełniła. Po tym poznajemy, że w Nim jesteśmy.",
      "Kto mówi, że trwa w Nim, powinien [tak] postępować, jak On postępował.",
      "Umiłowani, nie piszę wam nowego przykazania, lecz stare, które od początku macie. Przykazaniem starym jest Słowo, które usłyszeliście.",
      "Jednakże przykazanie nowe piszę wam, które naprawdę jest w Nim i w was; albowiem ciemność przemija, a prawdziwa światłość już świeci.",
      "Kto mówi, że jest w światłości, a brata swego nienawidzi, w ciemności jest aż dotąd.",
      "Kto brata swego miłuje, trwa w światłości i nie ma w nim zgorszenia.",
      "A kto brata swego nienawidzi, w ciemności jest i w ciemności postępuje, i nie wie, dokąd idzie, gdyż ciemność zakryła jego oczy.",
      "Piszę wam, dzieci, że odpuszczone są wam grzechy dla imienia Jego.",
      "Piszę wam, ojcowie, że poznaliście Tego, który [jest] od początku. Piszę wam, młodzieńcy, że zwyciężyliście Złego.",
      "Napisałem wam, dzieci, że poznałyście Ojca. Napisałem wam, ojcowie, że poznaliście Tego, który [jest] od początku. Napisałem wam, młodzieńcy, że mocni jesteście i Słowo Boże trwa w was, i zwyciężyliście złego.",
      "Nie miłujcie świata ani tego, co w świecie. Jeśli ktoś miłuje świat, nie ma w nim miłości Ojca.",
      "Ponieważ wszystko, co [jest] w świecie: pożądliwość ciała, pożądliwość oczu, nadęta pycha życia – nie jest z Ojca, lecz ze świata.",
      "A świat przemija i pożądliwość jego, lecz kto czyni wolę Bożą, trwa na wieki.",
      "Dzieci, ostatnia godzina jest; usłyszeliście, że antychryst nadchodzi – a wielu teraz powstało antychrystów – po tym [właśnie] poznajemy, że to jest ostatnia godzina.",
      "Od nas wyszli, a nie byli z nas, gdyby bowiem z nas byli, zostaliby z nami; lecz [stało się to], aby wyszło na jaw, że nie wszyscy są z nas.",
      "A wy namaszczenie macie od Świętego i wiecie wszystko.",
      "Nie napisałem wam, że nie znacie prawdy, lecz że ją znacie i że żadne kłamstwo nie jest z prawdy.",
      "Któż jest kłamcą, jeśli nie ten, kto zaprzecza, że Jezus jest Chrystusem? Ten jest antychrystem, kto zapiera się Ojca i Syna.",
      "Żaden zaprzaniec nie ma ani Syna, ani Ojca. A wyznawca ma i Syna, i Ojca.",
      "Co do was, niech trwa w was to, co usłyszeliście na początku. Jeśli trwa w was to, co usłyszeliście na początku, trwać będziecie i wy w Synu i w Ojcu.",
      "A ta obietnica, którą On nam dał – to życie wieczne.",
      "To napisałem wam o tych, którzy was zwodzą.",
      "A namaszczenie, które od Niego przyjęliście, trwa w was i nie ma potrzeby, aby was ktoś pouczał, lecz Jego namaszczenie poucza was o wszystkim i jest prawdziwe, a nie kłamliwe, i jak pouczał was, tak trwajcie w Nim.",
      "A teraz, dzieci, trwajcie w Nim, abyśmy kiedy się ukaże, odwagę mieli i nie doznali od Niego zawstydzenia przy Jego przyjściu.",
      "Jeśli wiecie, że jest sprawiedliwy, poznajcie, że i każdy, kto czyni sprawiedliwość, z Niego jest zrodzony."
    ],
    [
      "Zobaczcie, jaką miłość dał nam Ojciec, abyśmy zostali nazwani dziećmi Bożymi – i nimi jesteśmy. Właśnie dlatego świat nas nie poznaje, że Jego nie poznał.",
      "Umiłowani, teraz dziećmi Bożymi jesteśmy, a jeszcze nie okazało się, jacy będziemy. A wiemy, że kiedy się okaże, podobni do Niego będziemy, ujrzymy Go bowiem, jaki jest.",
      "A każdy mający w Nim tę nadzieję oczyszcza siebie, jak On czysty jest.",
      "Każdy, kto grzech czyni, czyni również nieprawość, a grzech jest nieprawością.",
      "I wiecie, że On objawił się, aby grzechy zabrać, a w Nim grzechu nie ma.",
      "Nikt, kto w Nim trwa, nie grzeszy; nikt, kto grzeszy, nie widział Go ani nie poznał.",
      "Dzieci, niech nikt was nie zwodzi. Kto czyni sprawiedliwość, jest sprawiedliwy, jak On jest sprawiedliwy.",
      "Kto czyni grzech, z diabła jest, bo diabeł od początku grzeszy. Syn Boży po to się objawił, by rozerwać dzieła diabła.",
      "Nikt z Boga zrodzony grzechu nie czyni, bo nasienie Jego w nim trwa; grzeszyć nie może, bo z Boga jest zrodzony.",
      "A tak jawne są dzieci Boga i dzieci diabła: nikt, kto nie czyni sprawiedliwości, nie jest z Boga, jak i ten, kto nie miłuje swego brata.",
      "Albowiem to jest Nowina, którą słyszeliście od początku, abyśmy się wzajemnie miłowali.",
      "Nie jak Kain, który był ze złego i zabił swego brata. A czemu go zabił? Ponieważ jego dzieła były złe, a jego brata – sprawiedliwe.",
      "[I] nie dziwcie się, bracia, jeśli was świat nienawidzi.",
      "My wiemy, że przeszliśmy ze śmierci do życia, ponieważ miłujemy braci. Kto nie miłuje, trwa w śmierci.",
      "Każdy, kto nienawidzi brata swego, jest zabójcą człowieka, a wiecie, że żaden zabójca nie ma trwającego w nim życia wiecznego.",
      "Przez to poznaliśmy miłość, że On oddał za nas życie swoje; i my powinniśmy za braci życie składać w ofierze.",
      "Kto miałby wszystko, co potrzebne do życia ziemskiego, a widziałby brata swego w potrzebie i zamknął przed nim nieczule swoje wnętrze, to jak miłość Boża mogłaby w nim trwać?",
      "Dzieci, nie miłujmy słowem ni językiem, ale w czynie i prawdzie.",
      "[I] po tym poznajemy, że z prawdy jesteśmy i uciszymy przed Nim serce nasze.",
      "Jeśli bowiem serce nas obwinia, większy jest Bóg od serca naszego i wie wszystko.",
      "Umiłowani, jeśli serce [nas] nie obwinia, mamy odwagę wobec Boga",
      "i o cokolwiek poprosimy, otrzymujemy od Niego, ponieważ trzymamy się Jego przykazań i czynimy to, co Mu się podoba.",
      "A to jest Jego przykazanie, żebyśmy wierzyli w imię Syna Jego, Jezusa Chrystusa, i miłowali siebie nawzajem – takie przykazanie nam dał.",
      "A kto trzyma się Jego przykazań, w Nim trwa i On w nim. A stąd wiemy, że trwa w nas – z Ducha, którego nam dał."
    ],
    [
      "Umiłowani, nie każdemu duchowi wierzcie, lecz sprawdzajcie duchy, czy są z Boga, albowiem wielu fałszywych proroków wyszło na świat.",
      "Po tym poznacie Ducha Bożego: wszelki duch, który wyznaje Jezusa Chrystusa w ciele przybyłego, z Boga jest,",
      "i wszelki duch, który nie wyznaje Jezusa, nie jest z Boga. I to jest duch antychrysta, o którym słyszeliście, że nadchodzi i już teraz jest na świecie.",
      "Dzieci, wy z Boga jesteście i zwyciężyliście ich, bo większy jest Ten w was niż ten w świecie.",
      "Oni są ze świata i dlatego mówią wedle świata, i świat ich słucha.",
      "My z Boga jesteśmy; kto zna Boga, słucha nas, kto nie jest z Boga, nie słucha nas. Po tym poznajemy Ducha Prawdy i ducha oszustwa.",
      "Umiłowani, miłujmy siebie nawzajem, bo miłość jest z Boga i każdy, kto miłuje, z Boga narodził się i zna Boga.",
      "Kto nie miłuje, nie poznał Boga, gdyż Bóg jest miłością.",
      "Tak została objawiona miłość Boża wśród nas, że Syna swego Jednorodzonego posłał Bóg na świat, abyśmy żyli dzięki Niemu.",
      "W tym jest miłość, że nie my umiłowaliśmy Boga, ale że On nas umiłował i posłał Syna swego jako ofiarę przebłagalną za grzechy nasze.",
      "Umiłowani, jeśli Bóg tak nas umiłował, i my powinniśmy miłować siebie nawzajem.",
      "Boga nikt nigdy nie widział; jeśli miłujemy siebie nawzajem, Bóg trwa w nas i miłość Jego w nas doszła do pełni.",
      "Po tym poznajemy, że w Nim trwamy, a On w nas, że Ducha swego dał nam.",
      "I my widzieliśmy, i świadczymy, że Ojciec posłał Syna jako Zbawiciela świata.",
      "W tym, który by wyznał, że Jezus jest Synem Bożym, Bóg przebywa, a on w Bogu.",
      "I my poznaliśmy, i uwierzyliśmy w miłość, którą Bóg ma do nas. Bóg jest miłością i trwający w miłości w Bogu trwa, a Bóg trwa w nim.",
      "W tym dopełniła się miłość pośród nas, że odwagę mamy na Dzień Sądu, albowiem jak On jest, tak na tym świecie i my jesteśmy.",
      "W miłości nie ma lęku, lecz pełna miłość wypędza strach, gdyż strach zawiera udrękę. A ten, kto się boi, nie osiąga pełni w miłości.",
      "My miłujemy, bo On pierwszy nas umiłował.",
      "Jeśliby ktoś powiedział: Miłuję Boga, a swojego brata nienawidził, kłamcą jest. Albowiem kto nie miłuje brata swego, którego widzi, nie może miłować Boga, którego nie widzi.",
      "I to przykazanie mamy od Niego, aby ten, kto miłuje Boga, miłował też swego brata."
    ],
    [
      "Każdy wierzący, że Jezus jest Chrystusem, z Boga został zrodzony i każdy miłujący Tego, który zrodził, miłuje także zrodzonego z Niego.",
      "Po tym poznajemy, że miłujemy dzieci Boże, iż miłujemy Boga i pełnimy Jego przykazania.",
      "To jest bowiem miłość do Boga, że trzymamy się Jego przykazań, a przykazania Jego nie są ciężkie.",
      "Wszystko, co z Boga zrodzone, świat pokonuje. A to jest zwycięstwo, które pokonało świat – wiara nasza.",
      "Kto pokonuje świat, jeśli nie ten, kto wierzy, że Jezus jest Synem Bożym?",
      "To jest Ten, który przyszedł przez wodę i krew, Jezus Chrystus. Nie w wodzie jedynie, lecz w wodzie i we krwi. A Duch jest Tym, który świadczy, albowiem Duch jest prawdą.",
      "Gdyż troje jest, którzy świadczą:",
      "Duch i woda, i krew, tych troje jest ku jednemu.",
      "Jeśli świadectwo ludzi przyjmujemy, [to przecież] świadectwo Boże większe jest. Gdyż to jest świadectwo Boga, że zaświadczył o Synu swoim.",
      "Wierzący w Syna Bożego ma to świadectwo w sobie. Niewierzący Bogu uczynił Go kłamcą, ponieważ nie uwierzył w świadectwo, którym Bóg zaświadczył o Synu swoim.",
      "A to jest świadectwo, że życie wieczne dał nam Bóg i to życie jest w Synu Jego.",
      "Kto ma Syna, ma życie, kto nie ma Syna Bożego, nie ma życia.",
      "To wam napisałem, wam wierzącym w imię Syna Bożego, żebyście wiedzieli, że macie życie wieczne.",
      "A to jest śmiała ufność, którą mamy wobec Niego, że jeśli o coś prosimy według Jego woli, wysłuchuje nas.",
      "A jeśli wiemy, że nas wysłuchuje, o cokolwiek prosimy, wiemy, że mamy to, o co Go prosiliśmy.",
      "Gdyby ktoś ujrzał brata swego popełniającego grzech, który nie [prowadzi] ku śmierci, to niech prosi i da mu życie – tym grzeszącym nie ku śmierci. Jest grzech ku śmierci – nie ten grzech mam na myśli, mówiąc o prośbach.",
      "Wszelka nieprawość jest grzechem; jest [jednak] grzech nie ku śmierci.",
      "Wiemy, że nikt z Boga zrodzony nie grzeszy, lecz Ten, który z Boga został zrodzony, strzeże go, a zły go nie tknie.",
      "Wiemy, że z Boga jesteśmy, a świat cały – we władaniu złego.",
      "I wiemy, że Syn Boży przyszedł i dał nam zdolność myślenia, abyśmy poznali Prawdziwego. I jesteśmy w Prawdziwym, w Synu Jego, Jezusie Chrystusie. Ten jest prawdziwym Bogiem i życiem wiecznym.",
      "Dzieci, chrońcie siebie przed idolami!"
    ]
  ],
  [
    [
      "Starzec do Wybranej Pani i do jej dzieci, które miłuję w prawdzie, a nie ja tylko, lecz i wszyscy, którzy prawdę poznali;",
      "dla prawdy, która przebywa w nas i będzie z nami na wieki.",
      "Niech będzie z nami łaska, miłosierdzie, pokój od Boga, Ojca, i od Jezusa Chrystusa, Syna Ojca, w prawdzie i miłości.",
      "Uradowałem się bardzo, że znalazłem pośród dzieci twoich takie, które postępują w prawdzie wedle przykazania, które przyjęliśmy od Ojca.",
      "Teraz więc proszę cię, Pani – nie tak, jakbym ci pisał nowe przykazanie, ale to, które mieliśmy od początku – abyśmy miłowali się wzajemnie.",
      "I to jest miłość: abyśmy postępowali według przykazań Jego. A to jest właśnie przykazanie – jak słyszeliście od początku – abyście według niego postępowali.",
      "Albowiem wielu oszustów wyszło na świat, tych, co nie wyznają Jezusa Chrystusa przychodzącego w ciele. Każdy taki jest oszustem i antychrystem.",
      "Strzeżcie się, abyście nie zgubili tego, co osiągnęliście, lecz pełną nagrodę przyjęli.",
      "Każdy, kto wykracza poza nauczanie Chrystusa i nie zostaje w nim, Boga nie ma. Kto pozostaje w nauczaniu, ten ma Ojca i Syna.",
      "Jeśli ktoś przychodzi do was, a tego nauczania nie przynosi, nie przyjmujcie go do domu i nie witajcie radośnie.",
      "Albowiem kto go radośnie wita, staje się wspólnikiem jego złych dzieł.",
      "Wiele mając wam do napisania, nie chciałem [tego czynić] w liście i atramentem, bo mam nadzieję być wśród was i rozmawiać z wami twarzą w twarz, aby radość nasza była pełna.",
      "Pozdrawiają cię dzieci twej wybranej Siostry."
    ]
  ],
  [
    [
      "Starzec do umiłowanego Gajusa, którego miłuję w prawdzie.",
      "Umiłowany, życzę, aby ci się we wszystkim dobrze wiodło i abyś był zdrów tak, jak dobrze się wiedzie twojej duszy.",
      "Uradowałem się bowiem bardzo, gdy przyszli bracia i dali prawdziwe świadectwo o tobie: jak ty żyjesz w prawdzie.",
      "Większej radości nie mam jak ta, kiedy słyszę, że moje dzieci żyją w prawdzie.",
      "Umiłowany, wiernie postępujesz w tym, co czynisz dla braci, i to przybyszów,",
      "którzy wobec Kościoła dali świadectwo o twojej miłości; dobrze uczynisz wyprawiając ich, jak przystoi przed Bogiem.",
      "Bo dla Imienia wyruszyli, niczego nie biorąc od pogan.",
      "My więc powinniśmy takich podejmować, abyśmy się stali współpracownikami prawdy.",
      "Napisałem krótko do Kościoła, lecz lubujący się w pierwszeństwie pośród nich, Diotrefes, nie uznaje nas.",
      "Dlatego gdy przybędę, przypomnę jego uczynki, które popełnia, złymi słowami oczerniając nas. Nie zadowalając się tym, nie tylko sam nie przyjmuje braci, ale też zabrania tym, którzy chcą [ich przyjmować], i wyklucza ich z Kościoła.",
      "Umiłowany, nie idź śladem zła, ale dobra. Dobro czyniący z Boga jest, zło czyniący nie widział Boga.",
      "Na rzecz Demetriusza świadczą wszyscy i sama prawda. Również my świadczymy, a wiesz, że nasze świadectwo jest prawdziwe.",
      "Wiele miałbym ci do napisania, ale nie chcę ci pisać atramentem i trzcinką.",
      "A mam nadzieję zobaczyć cię wkrótce, [wtedy] porozmawiamy twarzą w twarz.",
      "Pokój ci! Pozdrawiają cię przyjaciele. Pozdrów przyjaciół, każdego po imieniu."
    ]
  ],
  [
    [
      "Juda, sługa Jezusa Chrystusa, i brat Jakuba, do umiłowanych w Bogu, Ojcu, i powołanych, którzy zostali zachowani dla Jezusa Chrystusa:",
      "miłosierdzie wam i pokój, i miłość - oby się pomnożyły!",
      "Umiłowani! Dokładając wszelkich starań, aby pisać wam o naszym wspólnym zbawieniu, odczułem potrzebę napisania do was, by zachęcić was do walki o wiarę, która raz została przekazana świętym.",
      "Wślizgnęli się bowiem między was pewni ludzie, na których już dawno z góry został wydany wyrok potępiający, którzy łaskę naszego Boga obracają w rozpasanie i wypierają się Jedynego Władcy i Pana naszego, Jezusa Chrystusa.",
      "A chcę przypomnieć wam, którzy wszystko wiecie, że Pan kiedyś wybawił lud z ziemi egipskiej, następnie tych, którzy nie uwierzyli, wygubił.",
      "I aniołów, którzy nie dochowali wierności swej władzy, lecz opuścili swoje miejsce, uwięzionych w ciemności i w wiecznych okowach, zachował na sąd Wielkiego Dnia.",
      "Również Sodoma i Gomora, i miasta okoliczne, które w podobny sposób oddały się wszeteczeństwu i poszły za ciałem innego rodzaju, są ukazane jako przykład nieuniknionej kary ognia wiecznego.",
      "Mimo to również ci, rojeniom sennym się oddając, ciało kalają, Zwierzchność odrzucają, Chwałom bluźnią.",
      "A Michał, archanioł, gdy z diabłem wiódł spór o ciało Mojżesza, nie odważył się wydać potępiającego wyroku, ale rzekł: „Niech Pan cię osądzi!”.",
      "Ci zaś temu bluźnią, czego nie znają, a co podobnie jak zwierzęta nierozumne w sposób naturalny poznają, w tym doznają zguby.",
      "Biada im! Bo poszli drogą Kaina i dla złudnej zapłaty Balaama wydali się na zatratę i w buncie Korego zginęli.",
      "Ci są zakałą agap waszych, biorą w nich udział bezwstydnie, pasąc siebie – obłoki bezwodne przez wiatry pędzone, drzewa późnej jesieni bez owoców, podwójnie obumarłe, wyrwane z korzeniami,",
      "dzikie wały morskie, buchające pianą własnej hańby, gwiazdy błądzące, którym przeznaczone są najmroczniejsze ciemności.",
      "O nich też prorokował siódmy po Adamie Henoch, mówiąc: „Oto nadszedł Pan pośród miriad świętych swoich,",
      "by czynić sąd nad wszystkimi i obnażyć każdą duszę, ujawniając wszystkie ich uczynki bezbożne, którymi wystąpili przeciw Bogu, i wszystkie harde słowa, które bezbożni grzesznicy przeciw Niemu powiedzieli”.",
      "Oni są wiecznie niezadowoleni, skarżą się na swój los, postępują wedle swoich pożądliwości, a usta ich mówią słowa nadęte, okazując innym względy z myślą o zysku.",
      "A wy, umiłowani, wspominajcie na słowa powiedziane niegdyś przez apostołów Pana naszego, Jezusa Chrystusa,",
      "którzy mówili wam, [że] w czasie ostatnim pojawią się szydercy postępujący według swoich bezbożnych pożądliwości.",
      "To są ci wywołujący podziały, zmysłowi, Ducha pozbawieni.",
      "Wy zaś, umiłowani, budując siebie samych w wierze waszej najświętszej, wznosząc modlitwy w Duchu Świętym,",
      "zachowajcie siebie w miłości Bożej, oczekując zmiłowania Pana naszego, Jezusa Chrystusa, ku życiu wiecznemu.",
      "Tym, którzy ciągle wątpią, okazujcie zmiłowanie.",
      "Innych zaś ratujcie, z ognia wyrywając. Jeszcze innym okazujcie z bojaźnią zmiłowanie, nienawidząc nawet szaty splamionej przez ciało.",
      "A Temu, który mocen jest zachować was nawet bez potknięcia i stawić przed chwałą swoją bez skazy w radosnym świętowaniu,",
      "Jedynemu Bogu, Zbawicielowi naszemu, przez Jezusa Chrystusa, naszego Pana – chwała, majestat, moc i władza przed wszystkimi wiekami i teraz, i przez wszystkie wieki. Amen."
    ]
  ],
  [
    [
      "Objawienie Jezusa Chrystusa, które dał Mu Bóg, aby ukazał sługom swoim, co ma stać się wkrótce, a ukazał w znakach przez anioła swego, którego posłał do sługi swego Jana.",
      "On zaświadczył o Słowie Bożym i o świadectwie Jezusa Chrystusa, o tym, co widział.",
      "Błogosławiony, który czyta, i ci, którzy słuchają słów tego proroctwa i strzegą tego, co w nim zapisane, albowiem czas [jest] bliski.",
      "Jan do siedmiu Kościołów w Azji. Łaska wam i pokój od Tego, który jest i który był, i który przychodzi, i od siedmiu Duchów, które przed Jego Tronem,",
      "i od Jezusa Chrystusa, świadka Wiernego, Pierworodnego, który powstał spośród umarłych, i Zwierzchnika królów ziemi. Temu, który nas umiłował i wyzwolił z grzechów naszych krwią swoją,",
      "i uczynił królestwem, kapłanami Bogu i Ojcu swemu – Jemu chwała i panowanie na wieki [wieków]. Amen.",
      "Oto przychodzi z obłokami i ujrzy Go wszelkie oko, i ci, którzy Go przebili, i płacząc, bić się będą w piersi przed nim wszystkie plemiona ziemi. Tak, amen.",
      "JA JESTEM Alfa i Omega – mówi Pan, Bóg, który jest i który był, i który przychodzi, Wszechwładca.",
      "Ja, Jan, brat wasz i współuczestnik w udręce i w Królestwie, i w cierpliwym trwaniu w Jezusie, byłem na wyspie zwanej Patmos [skazany] za Słowo Boże i świadectwo Jezusa.",
      "W zachwyceniu duchowym byłem w dzień Pański i usłyszałem za sobą głos potężny jakby trąby,",
      "mówiący: „Co widzisz, napisz w księdze i poślij siedmiu Kościołom: do Efezu i do Smyrny, i do Pergamonu, i do Tiatyry, i do Sardes, i do Filadelfii, i do Laodycei”.",
      "I odwróciłem się, by zobaczyć głos, który mówił do mnie. A odwróciwszy się, ujrzałem siedem złotych świeczników",
      "i pośród świeczników kogoś podobnego do Syna Człowieczego, odzianego w długą szatę i przepasanego na piersi złotym pasem.",
      "A głowa Jego i włosy białe jak biała wełna, jak śnieg, i oczy Jego jak płomień ognia.",
      "I nogi Jego jakby z mosiądzu rozżarzonego w piecu, i głos Jego jakby głos wód mnogich.",
      "A miał w swej prawej ręce siedem gwiazd, z ust Jego wychodził miecz obosieczny, ostry, a oblicze Jego jakby słońce świecące mocą swoją.",
      "I gdy Go ujrzałem, padłem do nóg Jego jak martwy. I położył swą prawicę na mnie, mówiąc: „Nie lękaj się, JA JESTEM Pierwszy i Ostatni,",
      "i Żyjący. I stałem się martwy, a oto jestem Żyjący na wieki wieków i mam klucze śmierci i Hadesu.",
      "Zapisz więc to, co ujrzałeś, i to, co jest, i to, co ma się stać potem:",
      "tajemnicę siedmiu gwiazd, które ujrzałeś w mojej prawej ręce, i siedem złotych świeczników. Siedem gwiazd to aniołowie siedmiu Kościołów, a siedem świeczników to siedem Kościołów”."
    ],
    [
      "Aniołowi Kościoła w Efezie napisz: To mówi Ten, który trzyma siedem gwiazd w swojej prawicy, który przechadza się pośród siedmiu złotych świeczników.",
      "Znam twoje dzieła i trud, i wytrwałość twą, i że nie możesz znosić złych, i sprawdziłeś tych, którzy nazywają siebie apostołami, a nie są nimi, i stwierdziłeś, że są kłamcami.",
      "Masz wytrwałość i wiele zniosłeś dla Imienia mego, i nie znużyłeś się.",
      "Ale mam przeciw tobie, że twą pierwszą miłość opuściłeś.",
      "Wspomnij więc, skąd spadłeś, i nawróć się, i czyń pierwsze dzieła. Bo jeśli nie, to przyjdę do ciebie i zepchnę świecznik twój z jego miejsca, jeśli się nie nawrócisz.",
      "To jednak masz, że nienawidzisz dzieł nikolaitów, których i ja nienawidzę.",
      "Kto ma ucho, niech usłyszy, co Duch mówi do Kościołów. Zwycięzcy dam spożywać z Drzewa Życia, które jest w raju Bożym.",
      "Aniołowi Kościoła w Smyrnie napisz: To mówi Pierwszy i Ostatni, który stał się martwy i ożył;",
      "znam twą udrękę i ubóstwo – lecz bogaty jesteś – i bluźnierstwo tych, którzy mówią o sobie, że są Żydami, a nie są nimi, ale zgromadzeniem szatana.",
      "Nie lękaj się tego, co masz wycierpieć. Bo oto diabeł ma wtrącić do więzienia niektórych z was, aby was wypróbować, i będziecie mieli udrękę przez dziesięć dni. Bądź wierny aż do śmierci, a dam ci wieniec życia.",
      "Kto ma ucho, niech usłyszy, co Duch mówi do Kościołów. Zwycięzca nie dozna żadnej szkody od drugiej śmierci.",
      "Aniołowi Kościoła w Pergamonie napisz: To mówi Ten, który ma miecz obosieczny, ostry;",
      "wiem, gdzie mieszkasz, tam, gdzie tron szatana, ale trzymasz się Imienia mojego i nie wyparłeś się wiary mojej także w dniach Antypasa, świadka mojego, wiernego mojego, który jako jeden z was został zabity tam, gdzie szatan mieszka.",
      "Lecz mam coś przeciw tobie, bo masz tam trzymających się nauki Balaama, który uczył Balaka, jak zwieść synów Izraela, by jedli, co bożkom ofiarowane, i by uprawiali rozpustę.",
      "Tak i ty masz tych, którzy podobnie trzymają się nauki nikolaitów.",
      "Nawróć się więc, bo jeśli nie, to przyjdę do ciebie wkrótce i będę walczył z nimi mieczem ust moich.",
      "Kto ma ucho, niech usłyszy, co Duch mówi do Kościołów. Zwycięzcy dam manny ukrytej i dam mu kamyk biały, a na kamyku wypisane nowe imię, którego nie zna nikt – tylko ten, kto [je] otrzymuje.",
      "Aniołowi Kościoła w Tiatyrze napisz: To mówi Syn Boży, który ma oczy jak płomień ognia i nogi jakby z mosiądzu;",
      "znam twoje dzieła i miłość, i wiarę, i służbę, i wytrwałość twoją, a dzieła twoje ostatnie liczniejsze od pierwszych.",
      "Ale mam przeciw tobie, że pozwalasz działać kobiecie Jezabel, nazywającej siebie prorokinią, która naucza i zwodzi sługi moje, by uprawiali rozpustę i jedli, co bożkom ofiarowane.",
      "I dałem jej czas, aby się nawróciła, ale nie chce się odwrócić od swojej rozpusty.",
      "Oto rzucam ją na łoże boleści i tych, którzy uprawiają z nią nierząd, w udrękę wielką, jeśli nie odwrócą się od jej uczynków.",
      "I dzieci jej porażę śmiercią. I poznają wszystkie Kościoły, że ja jestem tym, który bada nerki i serca, i każdemu z was oddam wedle czynów waszych.",
      "Wam zaś, pozostałym w Tiatyrze, tym, którzy nie trzymają się tej nauki, którzy, jak mówią, nie poznali głębin szatana, mówię: Nie nakładam na was innego ciężaru.",
      "A to, co macie, trzymajcie, aż przyjdę.",
      "Zwycięzcy i temu, kto aż do końca będzie strzegł dzieł moich, dam władzę nad narodami,",
      "i paść je będzie laską żelazną, jak naczynia gliniane będą rozbite.",
      "Bo i ja otrzymałem władzę od Ojca mego i dam mu gwiazdę poranną.",
      "Kto ma ucho, niech usłyszy, co Duch mówi do Kościołów."
    ],
    [
      "Aniołowi Kościoła w Sardes napisz: To mówi Ten, który ma siedem Duchów Bożych i siedem gwiazd. Znam twoje dzieła, że masz imię, jakobyś żył, a martwy jesteś.",
      "Bądź czujny i umacniaj resztę, która miała umrzeć. Nie znajduję bowiem, by czyny twoje były doskonałe przed Bogiem moim.",
      "Przypomnij więc sobie, jak przyjąłeś i usłyszałeś, i zachowaj, i nawróć się. A jeśli nie będziesz czuwał, przyjdę jak złodziej, a nijak nie będziesz wiedział, o której godzinie przyjdę do ciebie.",
      "Ale masz w Sardes kilku takich, którzy nie splamili swoich szat i będą przechadzać się ze mną w bieli, bo godni są.",
      "Kto tak zwycięży, będzie obleczony w szaty białe i nie wymażę imienia jego z Księgi Życia, i wyznam imię jego przed Ojcem moim i przed aniołami Jego.",
      "Kto ma ucho, niech usłyszy, co Duch mówi do Kościołów.",
      "Aniołowi Kościoła w Filadelfii napisz: To mówi Święty, Prawdziwy, Ten, który ma klucz Dawida, Ten, który otwiera, a nikt nie zamknie, Ten, który zamyka, a nikt nie otworzy.",
      "Znam twoje dzieła. Oto zostawiłem ci drzwi otwarte, których nikt nie może zamknąć. I chociaż niewielka twoja moc, ustrzegłeś moje Słowo i nie wyparłeś się Imienia mego.",
      "Oto daję ci tych ze zgromadzenia szatana, którzy mówią, że to oni są Żydami, a nie są, bo kłamią. Oto sprawię, że przyjdą i pokłonią się do twoich stóp, i poznają, że ja cię umiłowałem.",
      "Ponieważ zachowałeś moje Słowo, by przy mnie wytrwać, i ja ustrzegę cię od godziny próby, która ma przyjść na cały świat, by wypróbować mieszkańców ziemi.",
      "Przyjdę wkrótce. Trzymaj to, co masz, aby nikt nie zabrał ci twego wieńca.",
      "Zwycięzcę uczynię filarem w świątyni Boga mojego i już z niej nie wyjdzie. I wypiszę na nim imię Boga mego i imię miasta Boga mego, nowego Jeruzalem, które zstępuje z nieba od Boga mego, i imię moje nowe.",
      "Kto ma ucho, niech usłyszy, co Duch mówi do Kościołów.",
      "Aniołowi Kościoła w Laodycei napisz: To mówi Amen, świadek Wierny i Prawdziwy, Początek stworzenia Bożego.",
      "Znam twoje dzieła, że nie jesteś ani zimny, ani gorący. Obyś był zimny lub gorący.",
      "A skoro letni jesteś i ani gorący, ani zimny, chcę cię wyrzucić z ust moich.",
      "Mówisz bowiem: Bogaty jestem i wzbogaciłem się, i niczego nie potrzebuję. A nie wiesz, że ty jesteś nędzny i żałosny, i biedny, i ślepy, i nagi.",
      "Radzę ci kupić u mnie złota w ogniu oczyszczonego, żebyś się wzbogacił, i szaty białe, abyś się przyodział i aby nie ukazała się sromota twojej nagości, i maści do oczu twoich, abyś widział.",
      "Ja miłuję tych, których upominam i karcę. Bądź więc gorliwy i nawróć się.",
      "Oto stoję u drzwi i kołaczę. Jeśli ktoś usłyszy głos mój i otworzy drzwi, wejdę do niego i będę wieczerzał z nim, a on ze mną.",
      "Zwycięzcy pozwolę zasiąść ze mną na Tronie moim, jak i ja zwyciężyłem i zasiadłem z Ojcem moim na Jego Tronie.",
      "Kto ma ucho, niech usłyszy, co Duch mówi do Kościołów."
    ],
    [
      "Potem ujrzałem: oto drzwi otwarte w niebie. I głos, który poprzednio usłyszałem, niby trąby mówiącej do mnie, powiedział: „Wstąp tutaj, a pokażę ci, co ma się stać potem”.",
      "Natychmiast porwał mnie Duch. I oto Tron stał w niebie, a na Tronie Zasiadający.",
      "A ten Zasiadający [był] z wyglądu podobny do kamienia jaspisu i karneolu. I tęcza wokół Tronu z wyglądu podobna do szmaragdu.",
      "A wokół Tronu dwadzieścia cztery trony i na tronach siedziało dwudziestu czterech Starców odzianych w szaty białe, a na głowach ich złote wieńce.",
      "I z Tronu wydobywają się błyskawice, i głosy, i grzmoty. A przed Tronem płonie siedem lamp ognistych, to jest siedem Duchów Boga.",
      "I przed Tronem jakby morze szkliste, podobne do kryształu. Pośród Tronu i wokół Tronu cztery Istoty, pełne oczu z przodu i z tyłu.",
      "A pierwsza Istota podobna do lwa, a druga Istota podobna do cielca, a trzecia Istota mająca twarz jakby ludzką, a czwarta Istota podobna do orła w locie.",
      "I te cztery Istoty, mające po sześć skrzydeł, pełne są oczu dokoła i od środka. I bez wytchnienia dniem i nocą wołają: „Święty, Święty, Święty Pan, Bóg, Wszechwładca, który był i który jest, i który przychodzi”.",
      "A ilekroć te Istoty oddadzą chwałę i cześć, i dziękczynienie Zasiadającemu na Tronie, Żyjącemu na wieki wieków,",
      "dwudziestu czterech Starców upada przed Zasiadającym na Tronie i oddaje pokłon Żyjącemu na wieki wieków, i składa wieńce swoje przed Tronem, mówiąc:",
      "„Godzien jesteś, Panie i Boże nasz, wziąć chwałę i cześć, i moc, bo Ty stworzyłeś wszystko i z woli Twojej zaistniało i zostało stworzone”."
    ],
    [
      "I ujrzałem w prawej ręce Zasiadającego na Tronie Księgę zapisaną z obu stron, zapieczętowaną siedmioma pieczęciami.",
      "I ujrzałem potężnego anioła, zwiastującego głosem wielkim: „Któż godzien otworzyć Księgę i zerwać jej pieczęcie?”",
      "I nikt w niebie i na ziemi ani pod ziemią nie mógł otworzyć Księgi ani w nią wejrzeć.",
      "I zaniosłem się płaczem, ponieważ nie znalazł się nikt godny otworzyć Księgę ani w nią wejrzeć.",
      "A jeden ze Starców mówi do mnie: „Nie płacz! Oto zwyciężył lew z pokolenia Judy, korzeń Dawida, by otworzyć Księgę i siedem jej pieczęci”.",
      "I ujrzałem pośród Tronu i czterech Istot, i pośród Starców stojącego Baranka, jakby zabitego, mającego rogów siedem i oczu siedmioro, to jest [siedem] Duchów Boga wysłanych na całą ziemię.",
      "I przyszedł, i wziął [Księgę] z prawej ręki Zasiadającego na Tronie.",
      "A gdy wziął Księgę, cztery Istoty i dwudziestu czterech Starców upadło przed Barankiem, każdy mając harfę i złote czasze pełne kadzideł, a to są modlitwy świętych.",
      "I nową pieśń śpiewają: „Godzien jesteś wziąć Księgę i otworzyć pieczęcie jej, ponieważ zostałeś zabity i wykupiłeś dla Boga przez swoją krew [ludzi] z każdego pokolenia i języka, i ludu, i narodu",
      "i uczyniłeś ich dla naszego Boga królestwem i kapłanami, i będą królować na ziemi”.",
      "I ujrzałem, i usłyszałem głos mnóstwa aniołów wokół Tronu i Istot, i Starców, a liczba ich była miriady miriad i tysiące tysięcy,",
      "wołających wielkim głosem: „Godzien jest Baranek, Ten zabity, wziąć potęgę i bogactwo, i mądrość, i moc, i cześć, i chwałę, i błogosławieństwo”.",
      "I usłyszałem wszelkie stworzenie, które jest w niebie i na ziemi, i pod ziemią, i w morzu, i wszystko, co w nich jest, wołające: „Zasiadającemu na Tronie i Barankowi błogosławieństwo i cześć, i chwała, i władza na wieki wieków”.",
      "A cztery Istoty wołały: „Amen!”. A Starcy upadli i oddali pokłon."
    ],
    [
      "I ujrzałem, jak Baranek otworzył pierwszą z siedmiu pieczęci, i usłyszałem jedną z czterech Istot, która mówiła jak głos grzmotu: „Przyjdź!”.",
      "I ujrzałem: a oto biały koń i siedzący na nim miał łuk i dano mu wieniec,  i wyruszył jako zwycięzca, aby [dalej] zwyciężał.",
      "I gdy otworzył drugą pieczęć, usłyszałem drugą Istotę mówiącą: „Przyjdź!”.",
      "I wyszedł inny koń, ogniście czerwony, i siedzący na nim miał zabrać z ziemi pokój, aby się wzajemnie zabijali, i dano mu wielki miecz.",
      "I gdy otworzył trzecią pieczęć, usłyszałem trzecią Istotę mówiącą: „Przyjdź!”. I ujrzałem: a oto czarny koń i siedzący na nim miał wagę w swojej ręce.",
      "I usłyszałem jakby głos spośród czterech Istot, mówiący: „Miara pszenicy za denara i trzy miary jęczmienia za denara. A oliwie i winu nie czyń szkody”.",
      "I gdy otworzył czwartą pieczęć, usłyszałem głos czwartej Istoty mówiącej: „Przyjdź!”.",
      "I ujrzałem, a oto koń trupioblady, a siedzącemu na nim imię: Śmierć i Hades podążał za nim. I dana im została władza nad jedną czwartą ziemi, by zabijali mieczem obosiecznym i głodem, i morem, i przez dzikie zwierzęta ziemi.",
      "I gdy otworzył piątą pieczęć, ujrzałem pod ołtarzem dusze zabitych dla Słowa Bożego i dla świadectwa, które złożyli.",
      "I wołali głosem wielkim: „Jak długo jeszcze, o Władco, Święty i Prawdziwy, nie będziesz sądził i nie pomścisz krwi naszej na mieszkańcach ziemi?”.",
      "I każdemu z nich dano białą szatę i powiedziano im, aby odpoczęli jeszcze przez czas krótki, aż się dopełni liczba ich współsług i braci ich, którzy mają być zabici jak i oni.",
      "I ujrzałem, jak otworzył szóstą pieczęć, i stało się wielkie trzęsienie ziemi, i słońce stało się czarne jak wór włosiany i cały księżyc jak krew.",
      "I gwiazdy spadły z nieba na ziemię, jak figowiec zrzuca swoje niedojrzałe figi, wstrząsany silnym wiatrem.",
      "I niebo zostało odsunięte jak zwój, co się zwija, i każda góra i wyspa zostały ruszone ze swoich miejsc.",
      "A królowie ziemi i wielmoże, i dowódcy, i bogacze, i możni, i każdy niewolnik, i wolny ukryli się w jaskiniach i skałach górskich.",
      "I wołają do gór i skał: „Padnijcie na nas i skryjcie nas przed obliczem Zasiadającego na Tronie i przed gniewem Baranka;",
      "przyszedł bowiem Dzień wielki gniewu ich i któż się ostać może”?"
    ],
    [
      "Potem ujrzałem czterech aniołów stojących na czterech krańcach ziemi, powstrzymujących wiatry ziemi, aby wiatr nie dął na ziemię ani na morze, ani na żadne drzewo.",
      "I ujrzałem innego anioła, wstępującego od wschodu słońca, mającego pieczęć Boga Żywego. I zawołał głosem wielkim do czterech aniołów, którym dano szkodzić ziemi i morzu,",
      "mówiąc: „Nie czyńcie szkody ziemi ani morzu, ani drzewom, póki nie odciśniemy pieczęci na czołach sług naszego Boga”.",
      "I usłyszałem liczbę opieczętowanych: sto czterdzieści cztery tysiące opieczętowanych z każdego pokolenia synów Izraela:",
      "z pokolenia Judy dwanaście tysięcy opieczętowanych, z pokolenia Rubena dwanaście tysięcy, z pokolenia Gada dwanaście tysięcy,",
      "z pokolenia Asera dwanaście tysięcy, z pokolenia Neftalego dwanaście tysięcy, z pokolenia Manassesa dwanaście tysięcy,",
      "z pokolenia Symeona dwanaście tysięcy, z pokolenia Lewiego dwanaście tysięcy, z pokolenia Issachara dwanaście tysięcy,",
      "z pokolenia Zabulona dwanaście tysięcy, z pokolenia Józefa dwanaście tysięcy, z pokolenia Beniamina dwanaście tysięcy opieczętowanych.",
      "Potem ujrzałem, a oto tłum wielki, którego nikt nie mógł policzyć, ze wszystkich narodów i pokoleń, i ludów, i języków, stojących przed Tronem i przed Barankiem – odzianych w szaty białe i palmy w ich rękach.",
      "I wołają głosem wielkim: „Zbawienie [dzięki] Bogu naszemu, Zasiadającemu na Tronie i Barankowi”.",
      "A wszyscy aniołowie stanęli wokół Tronu i Starców, i czterech Istot i padli przed Tronem na twarze, i oddali pokłon Bogu,",
      "mówiąc: „Amen. Błogosławieństwo i chwała, i mądrość, i dziękczynienie, i cześć, i potęga, i moc Bogu naszemu na wieki wieków. Amen”.",
      "I zapytał jeden ze Starców, mówiąc mi: „Ci odziani w szaty białe, kim są i skąd przyszli?”.",
      "I rzekłem mu: „Panie mój, ty wiesz”. I powiedział mi: „To są ci przychodzący z ucisku wielkiego. I wyprali szaty swoje, i wybielili je w krwi Baranka.",
      "Dlatego są przed Tronem Boga i służą Mu dniem i nocą w Świątyni Jego, i Zasiadający na Tronie rozbije namiot nad nimi.",
      "Nie będą łaknąć już ni pragnąć i nie porazi ich słońce ani żaden upał.",
      "Albowiem Baranek, który jest pośrodku Tronu, będzie ich pasł i poprowadzi ich do źródeł Wody Życia. I otrze Bóg wszelką łzę z ich oczu”."
    ],
    [
      "I gdy otworzył siódmą pieczęć, nastało w niebie milczenie na prawie pół godziny.",
      "I ujrzałem siedmiu aniołów stojących przed Bogiem i dano im siedem trąb.",
      "A inny anioł przyszedł i stanął przed ołtarzem, mając złotą kadzielnicę, i dano mu wiele kadzideł, aby złożył je wraz z modlitwami wszystkich świętych na złotym ołtarzu przed Tronem.",
      "I uniósł się dym kadzideł z ręki anioła wraz z modlitwami świętych przed oblicze Boga.",
      "I wziął anioł kadzielnicę, i napełnił ją żarem z ołtarza, i rzucił na ziemię. I stały się grzmoty i głosy, i błyskawice, i trzęsienie ziemi.",
      "A siedmiu aniołów mających siedem trąb przygotowało się, żeby trąbić.",
      "I pierwszy zatrąbił. I stał się grad i ogień zmieszane z krwią, i zostały rzucone na ziemię. I trzecia część ziemi została spalona, i trzecia część drzew została spalona, i cała trawa zielona została spalona.",
      "I drugi anioł zatrąbił. I jakby góra ogromna, ogniem ziejąca rzucona została w morze, i stała się trzecia część morza krwią,",
      "i zginęła w morzu trzecia część stworzeń mających dusze, i trzecia część okrętów została zniszczona.",
      "I trzeci anioł zatrąbił. I spadła z nieba gwiazda wielka, płonąca jak pochodnia, a spadła na trzecią część rzek i na źródła wód.",
      "A imię gwiazdy Piołun. I stała się trzecia część wód piołunem, i wielu ludzi umarło od wód, bo stały się gorzkie.",
      "I czwarty anioł zatrąbił. I rażona została trzecia część słońca i trzecia część księżyca, i trzecia część gwiazd, aby uległa zaćmieniu ich trzecia część i aby nie jaśniała trzecia część dnia, podobnie jak nocy.",
      "I ujrzałem, i usłyszałem jednego orła lecącego środkiem nieba, wołającego głosem wielkim: „Biada, biada, biada mieszkańcom ziemi z powodu następnych głosów trąby trzech aniołów, którzy mają zatrąbić”."
    ],
    [
      "I piąty anioł zatrąbił. I ujrzałem gwiazdę spadającą z nieba na ziemię, i dano jej klucz do studni Czeluści.",
      "I otworzyła studnię Czeluści, i uniósł się dym ze studni jak dym z wielkiego pieca, i zaćmione zostało słońce i powietrze od dymu studni.",
      "I z dymu wyleciały na ziemię szarańcze, i dana im została władza, podobna do władzy skorpionów ziemi.",
      "I powiedziano im, aby nie czyniły szkody trawie ziemi ani wszelkiej zieleni, ani wszelkiemu drzewu, lecz tylko ludziom, którzy nie mają pieczęci Bożej na czołach.",
      "I nakazano im, aby ich nie zabijały, lecz aby dręczeni byli pięć miesięcy, a ich udręka była jak udręka człowieka, gdy go ukłuje skorpion.",
      "I w owych dniach szukać będą ludzie śmierci, a nie znajdą jej i będą chcieli umrzeć, a śmierć od nich uciekać będzie.",
      "I z wyglądu szarańcze podobne były do koni gotowych do boju, a na głowach ich wieńce jakby złote, a twarze ich jak twarze ludzkie,",
      "i włosy miały jak włosy kobiet, i zęby ich były jak zęby lwów,",
      "i miały pancerze jako zbroje żelazne, i łopot ich skrzydeł jak łoskot mnóstwa konnych rydwanów, do boju pędzących,",
      "i mają ogony skorpionowym podobne i żądła, a w ogonach ich moc szkodzenia ludziom przez pięć miesięcy.",
      "Króla mają nad sobą, anioła Czeluści, a imię jego po hebrajsku Abaddon, a po grecku – Apollyon.",
      "Jedno „biada” przeminęło. Oto nadchodzą potem jeszcze dwa „biada”.",
      "I szósty anioł zatrąbił. I usłyszałem głos jeden od [czterech] rogów złotego ołtarza przed Bogiem,",
      "który mówił do szóstego anioła mającego trąbę: „Rozwiąż czterech aniołów związanych nad wielką rzeką Eufratem”.",
      "I zostali rozwiązani czterej aniołowie, przygotowani na tę godzinę i dzień, i miesiąc, i rok, żeby wytracić trzecią część ludzkości.",
      "A liczba wojsk konnych dwie miriady miriad – taką ich liczbę usłyszałem.",
      "I ujrzałem w widzeniu konie i siedzących na nich, mających pancerze barwy ognia, hiacyntu i siarki. A łby koni jak łby lwów i z pysków ich wydobywa się ogień, dym i siarka.",
      "Od tych trzech plag wyniszczona została trzecia część ludzkości: od ognia, dymu i siarki, wydobywających się z ich pysków.",
      "Albowiem moc koni jest w ich pyskach i w ich ogonach, gdyż ogony ich podobne wężom, mające głowy, którymi krzywdzą.",
      "A reszta ludzi, która nie została wytracona w tych plagach, też nie odwróciła się od wytworów rąk swoich i dalej kłaniała się demonom i bałwanom złotym, srebrnym, żelaznym, kamiennym i drewnianym, które nie mogą widzieć ani słyszeć, ani chodzić,",
      "i nie odwróciła się od swoich zbrodni ani swoich czarów, ani swego nierządu, ani swoich złodziejstw."
    ],
    [
      "I ujrzałem innego potężnego anioła, zstępującego z nieba, odzianego w obłok, i tęcza nad jego głową, i oblicze jego jak słońce, i nogi jego jak słupy ognia.",
      "W ręce swej miał otwartą małą Książkę. I postawił prawą nogę na morzu, a lewą na ziemi.",
      "I zawołał głosem wielkim jako lew ryczący. A gdy zawołał, odezwało się siedem grzmotów swoimi głosami;",
      "a gdy odezwało się siedem grzmotów, chciałem pisać. I usłyszałem głos z nieba, mówiący: „Zapieczętuj to, co powiedziało siedem grzmotów, ale nie zapisuj tego”.",
      "A anioł, którego ujrzałem stojącego na morzu i na ziemi, podniósł prawicę swoją ku niebu",
      "i przysiągł na Żyjącego na wieki wieków – który stworzył niebo i co w nim jest, i ziemię, i to, co na niej, i morze, i to, co w nim – że czasu już nie będzie.",
      "Ale w dniach, gdy rozlegnie się głos trąby siódmego anioła, dopełni się tajemnica Boga, jak to zwiastował swoim sługom, prorokom.",
      "I głos, który usłyszałem z nieba, znowu do mnie przemówił. I powiedział: „Idź, weź Księgę otwartą na dłoni anioła stojącego na morzu i na ziemi”.",
      "I podszedłem do anioła, mówiąc mu, by mi dał tę Książkę. I mówi mi: „Weź i zjedz ją, a gorzkimi uczyni twoje wnętrzności, lecz w twoich ustach będzie słodka jak miód”.",
      "I wziąłem tę Książkę z ręki anioła i zjadłem ją, i była w ustach moich jak słodki miód. I gdy ją zjadłem, gorzkie stały się moje wnętrzności.",
      "I mówią mi: „Trzeba ci znowu prorokować o ludach i narodach, i językach, i wielu królach”."
    ],
    [
      "I dano mi trzcinę podobną do prętu mierniczego, mówiąc: „Wstań i zmierz Świątynię Boga i ołtarz, i modlących się w niej,",
      "a dziedziniec zewnętrzny świątyni pomiń i nie mierz go, ponieważ został oddany poganom i będą deptać miasto święte przez czterdzieści [i] dwa miesiące.",
      "I polecę moim dwóm świadkom, by prorokowali przez tysiąc dwieście sześćdziesiąt dni, obleczeni w wory”.",
      "Oni są dwiema oliwkami i dwoma świecznikami, stojącymi przed Panem ziemi.",
      "Jeśli ktoś chce im szkodzić, ogień wychodzi z ich ust i pożera ich wrogów. Jeśli ktoś chce im szkodzić, tak powinien zginąć.",
      "Oni mają moc zamknąć niebo, aby deszcz nie zraszał dni ich prorokowania, i mają moc nad wodami, aby przemienić je w krew i razić ziemię wszelką plagą, ilekroć zechcą.",
      "A kiedy dopełnią swojego świadectwa, wyjdzie Bestia z Czeluści i stoczy z nimi wojnę, i zwycięży ich, i zabije ich.",
      "A zwłoki ich na placu miasta wielkiego, które duchowo zwie się Sodoma i Egipt, gdzie i Pan ich został ukrzyżowany.",
      "I [ludzie] ze wszystkich ludów i plemion, i języków, i narodów oglądają ich ciała przez trzy i pół dnia i nie pozwalają złożyć ich ciał do grobu.",
      "A mieszkańcy ziemi cieszą się i radośnie wykrzykują nad nimi i będą sobie posyłali upominki, ponieważ ci dwaj prorocy dręczyli mieszkańców ziemi.",
      "A po trzech i pół dniach Duch życia od Boga wstąpił w nich i stanęli na nogi, i strach wielki padł na tych, co ich oglądali.",
      "I usłyszeli z nieba głos donośny, wołający do nich: „Wstąpcie tutaj!”. I wstąpili do nieba w obłoku, i ujrzeli ich wrogowie ich.",
      "I w owej godzinie stało się wielkie trzęsienie ziemi i dziesiąta część miasta runęła, i zginęło w trzęsieniu ziemi siedem tysięcy ludzi, a reszta przeraziła się i oddała chwałę Bogu niebios.",
      "Drugie „biada” minęło i oto „biada” trzecie szybko nadchodzi.",
      "I siódmy anioł zatrąbił. I podniosły się głosy wielkie w niebie: „Nastało królowanie nad światem Pana naszego i Jego Chrystusa. I będzie królował na wieki wieków”.",
      "A dwudziestu czterech Starców, [którzy] siedzą na swoich tronach przed obliczem Boga, padło na twarz i oddało pokłon Bogu,",
      "mówiąc: „Dzięki Ci, składamy, Panie, Boże, Wszechwładco, który jesteś i który byłeś. Albowiem okazałeś swoją wielką władzę i zakrólowałeś.",
      "I zawrzały gniewem narody i Twój gniew nadszedł, i czas sądu nad umarłymi, i dania zapłaty sługom Twoim, prorokom i świętym, i bojącym się imienia Twego, małym i wielkim, i zniszczenia tych, którzy niszczą ziemię”.",
      "I otwarta została Świątynia Boża w niebie, i ukazała się Arka Przymierza w Świątyni Jego. I stały się błyskawice, i głosy, i grzmoty, trzęsienie ziemi i grad wielki."
    ],
    [
      "I znak wielki ukazał się na niebie: Niewiasta obleczona w słońce, a księżyc pod jej stopami i na głowie jej wieniec z gwiazd dwunastu.",
      "I będąc brzemienna, krzyczała w bólach rodzenia i mękach porodu.",
      "I ukazał się inny znak na niebie: oto Smok wielki, ognistoczerwony, mający siedem głów i dziesięć rogów. A na głowach jego siedem diademów.",
      "A ogon jego zmiata trzecią część gwiazd niebieskich i cisnął je na ziemię. I stanął Smok przed Niewiastą mającą urodzić, aby pożreć jej dziecko, kiedy się urodzi.",
      "I urodziła Syna, mężczyznę, który ma paść wszystkie narody laską żelazną. I porwane zostało dziecko jej do Boga i do Tronu Jego.",
      "A Niewiasta uciekła na pustkowie, gdzie ma miejsce przygotowane przez Boga, aby tam karmiono ją tysiąc dwieście sześćdziesiąt dni.",
      "I nastała wojna na niebie: Michał i aniołowie jego walczyli ze Smokiem, i Smok z aniołami swymi podjął walkę.",
      "Ale nie przemógł i nie znalazło się dla nich miejsce na niebie.",
      "I zrzucony został Smok wielki, Wąż starodawny, zwany diabłem i szatanem, zwodzący cały zamieszkany świat. Zrzucony został na ziemię i aniołowie jego wraz nim zrzuceni zostali.",
      "I usłyszałem głos donośny z nieba, mówiący: „Teraz stało się zbawienie i moc, i Królestwo Boga naszego, i władza Chrystusa Jego, bo zrzucony został oskarżyciel braci naszych, oskarżający ich przed Bogiem naszym dniem i nocą.",
      "A oni zwyciężyli go przez krew Baranka i przez słowo świadectwa swego, i nie umiłowali życia swego aż do śmierci.",
      "Radujcie się zatem, niebiosa, i wy, którzy w nich mieszkacie! Biada ziemi i morzu, bo zstąpił do was diabeł, dyszący gniewem wielkim, wiedząc, że czasu ma już niewiele!”.",
      "I gdy ujrzał Smok, że został zrzucony na ziemię, zaczął prześladować Niewiastę, która porodziła mężczyznę.",
      "I dano Niewieście dwa skrzydła orła wielkiego, aby odleciała na pustkowie, na swoje miejsce, gdzie żywiona jest przez czas i czasy, i połowę czasu, daleko od Węża.",
      "I wypluł Wąż z paszczy swej wodę jak rzekę za Niewiastą, aby ją rzeka porwała.",
      "A ziemia pomogła Niewieście i otworzyła ziemia swą gardziel, i połknęła rzekę, którą Wąż wypuścił z paszczy swej.",
      "I Smok zawrzał gniewem na Niewiastę, i odszedł, aby toczyć wojnę z resztą jej potomstwa, które przestrzega przykazań Boga i trzyma się świadectwa Jezusa.",
      "I stanął [Smok] na piasku morskim."
    ],
    [
      "I ujrzałem Bestię wychodzącą z morza, mającą dziesięć rogów i siedem głów, a na rogach jej dziesięć diademów i na głowach jej imiona bluźniercze.",
      "A Bestia, którą ujrzałem, podobna była do pantery, a jej łapy jak u niedźwiedzia, a paszcza jej jak paszcza lwa. I dał jej Smok swoją moc i swój tron, i wielką władzę.",
      "A jedna z jej głów [była] jakby śmiertelnie zraniona, ale jej śmiertelna rana została uleczona. I cała ziemia szła za Bestią pełna podziwu.",
      "I oddali pokłon Smokowi, bo dał władzę Bestii, i oddali pokłon Bestii, mówiąc: „Któż jest równy Bestii i któż może z nią walczyć?”.",
      "I dano jej paszczę głoszącą myśli wzniosłe i bluźnierstwa, i dano jej władzę na czterdzieści [i] dwa miesiące.",
      "I otworzyła paszczę swoją do bluźnierstw przeciwko Bogu, aby bluźnić Jego imieniu i świątyni Jego, i tym, którzy w niebie mieszkają.",
      "I dano jej toczyć wojnę ze świętymi i pokonać ich, i dano jej władzę nad każdym plemieniem i ludem, i językiem, i narodem.",
      "I oddadzą jej pokłon wszyscy mieszkańcy ziemi, których imię nie jest zapisane w Księdze Życia Baranka zabitego od założenia świata.",
      "Jeśli ktoś ma ucho, niech usłyszy.",
      "Jeśli ktoś [ma iść] do niewoli, idzie do niewoli. Jeśli ktoś mieczem ma być zabity, ten zostanie mieczem zabity. Tu jest wytrwałość i wiara świętych.",
      "I ujrzałem inną Bestię wychodzącą z ziemi. I miała dwa rogi podobne do barankowych i mówiła jak Smok.",
      "I wobec niego sprawuje całą władzę pierwszej Bestii. I sprawia, że ziemia i jej mieszkańcy kłaniają się pierwszej Bestii, której śmiertelna rana została uleczona.",
      "I czyni znaki wielkie, i na oczach ludzi sprawia, że ogień z nieba schodzi na ziemię.",
      "I uwodzi mieszkających na ziemi znakami, które dano jej czynić wobec Bestii, nakazując mieszkającym na ziemi, aby sporządzili obraz Bestii, która została zraniona mieczem i żyje.",
      "I dano jej, by obdarzyła duchem obraz Bestii i żeby obraz Bestii przemówił i sprawiał, [by] wszyscy, którzy nie oddadzą pokłonu obrazowi Bestii, zostali zabici.",
      "I sprawia, że wszystkim, małym i wielkim, bogatym i biednym, wolnym i niewolnikom dano znamię na ich prawej ręce albo na ich czole,",
      "aby nikt nie mógł kupować lub sprzedawać, jeśli nie ma znamienia z imieniem Bestii albo liczbą jej imienia.",
      "Tu jest mądrość. Kto ma rozum, niech zrozumie liczbę Bestii, jest bowiem liczbą człowieka, a liczba jego sześćset sześćdziesiąt sześć."
    ],
    [
      "I ujrzałem, a oto Baranek stojący na górze Syjon i z Nim sto czterdzieści cztery tysiące tych, którzy mają imię Jego i imię Ojca Jego, wypisane na czołach swoich.",
      "I usłyszałem głos z nieba jak głos wielu wód i jak głos grzmotu wielkiego, a głos, który usłyszałem, [był] jak głos harfiarzy grających na harfach swoich.",
      "I śpiewają pieśń nową przed Tronem i przed czterema Istotami, i Starcami. I nikt nie mógł nauczyć się pieśni jak tylko sto czterdzieści cztery tysiące wykupionych z ziemi.",
      "To są ci, którzy nie skalali się z kobietami, bo są czyści. Oni idą za Barankiem, dokądkolwiek idzie. Ci zostali wykupieni spośród ludzi jako pierwociny dla Boga i dla Baranka.",
      "I w ustach ich nie znaleziono kłamstwa; są bez skazy.",
      "I ujrzałem innego anioła, lecącego środkiem nieba, który miał Ewangelię wieczną, aby ją zwiastować mieszkającym na ziemi, każdemu narodowi i plemieniu, i językowi, i ludowi,",
      "wołającego głosem donośnym: „Bójcie się Boga i oddajcie Mu chwałę, bo nadeszła godzina sądu Jego, i oddajcie pokłon Temu, który uczynił niebo i ziemię, i morze, i źródła wód”.",
      "A inny anioł, drugi, podążał za nim, wołając: „Upadł, upadł Babilon wielki, który winem szału nierządu swego upijał wszystkie narody!”.",
      "A inny anioł, trzeci, podążał za nimi, wołając głosem wielkim: „Jeśli ktoś oddaje pokłon Bestii i jej obrazowi, i bierze znamię na czoło swoje i rękę swoją,",
      "ten również pił będzie wino gniewu zapalczywości Bożej, przygotowane do picia bez rozcieńczenia w kielichu gniewu Jego. I będzie męczony w ogniu i siarce wobec aniołów świętych i wobec Baranka,",
      "i dym męki jego unosi się na wieki wieków, i nie mają wytchnienia dniem i nocą ci, którzy oddają pokłon Bestii i jej obrazowi, a także ten, kto przyjmuje znamię jej imienia”.",
      "Tu jest wytrwałość świętych, którzy strzegą przykazań Boga i wiary Jezusa.",
      "I usłyszałem głos z nieba, mówiący: „Napisz: Odtąd błogosławieni są umarli, ci, co w Panu umierają. Tak mówi Duch, aby doznali wytchnienia od swoich trudów, czyny ich bowiem idą za nimi”.",
      "I ujrzałem: a oto obłok biały, a na obłoku Zasiadający, podobny do Syna Człowieczego, mający na głowie swojej wieniec złoty, a w ręce swojej sierp ostry.",
      "I inny anioł wyszedł ze Świątyni, wołając głosem wielkim do Zasiadającego na obłoku: „Zapuść sierp swój i żnij, nadeszła bowiem godzina żniwa, bo w pełni dojrzało żniwo ziemi”.",
      "I rzucił Zasiadający na obłoku sierp swój na ziemię, i zżęta została ziemia.",
      "A inny anioł wyszedł ze Świątyni w niebie, który też miał sierp ostry.",
      "A jeszcze inny anioł [wyszedł] od ołtarza, [który] ma władzę nad ogniem, i zawołał głosem wielkim do tego, który miał sierp ostry, mówiąc: „Zapuść swój sierp ostry i zetnij kiście winogron z winorośli ziemi, bo dojrzały jej grona”.",
      "I rzucił anioł sierp swój na ziemię, i winorośl ziemi poobcinał, i wrzucił do wielkiej tłoczni zapalczywości Bożej.",
      "I udeptana została tłocznia poza miastem, i wypłynęła z tłoczni krew winogron aż po wędzidła koni na odległość tysiąca sześciuset stadiów."
    ],
    [
      "I ujrzałem inny znak na niebie, wielki i zadziwiający: siedmiu aniołów dzierżących siedem plag ostatecznych, bo przez nie dopełni się gniew Boży.",
      "I ujrzałem jakby morze szkliste, zmieszane z ogniem i tych, którzy odnoszą zwycięstwo nad Bestią i nad jej obrazem, i nad liczbą jej imienia, tych, którzy stoją nad morzem szklistym i trzymają harfy Boże.",
      "I śpiewają pieśń Mojżesza, sługi Bożego, i pieśń Baranka, wołając: „Wielkie i przedziwne dzieła Twoje, Panie, Boże, Wszechwładco, sprawiedliwe i prawdziwe drogi Twoje, Ty, Królu narodów.",
      "Któż by się nie bał, Panie, i nie wysławiał imienia Twego. Bo jedynie [Ty jesteś] Święty, bo wszystkie narody przyjdą i pokłon złożą przed Tobą, bo stała się jawna prawda przykazań Twoich”.",
      "A potem ujrzałem: otwarta została Świątynia Namiotu Świadectwa w niebie.",
      "I wyszło ze Świątyni siedmiu aniołów, dzierżących siedem plag, odzianych w czyste, lśniące płótno lniane i przepasanych przez pierś złotymi pasami.",
      "I jedna z czterech Istot dała siedmiu aniołom siedem czasz złotych, pełnych gniewu Boga, żyjącego na wieki wieków.",
      "I napełniła się Świątynia kadzidłem chwały Boga i mocy Jego. A nikt nie mógł wejść do Świątyni, aż dopełni się siedem plag siedmiu aniołów."
    ],
    [
      "I usłyszałem potężny głos ze Świątyni, mówiący do siedmiu aniołów: „Idźcie i wylewajcie siedem czasz gniewu Bożego na ziemię”.",
      "I wyszedł pierwszy, i wylał czaszę swą na ziemię, i pojawiły się złośliwe i ropiejące rany na ludziach mających piętno Bestii i oddających pokłon jej obrazowi.",
      "I drugi wylał czaszę swą do morza, i pojawiła się krew jakby zmarłego, i umarła w morzu wszelka istota żywa.",
      "I trzeci wylał czaszę swą do rzek i źródeł wód, i stała się krwią.",
      "I usłyszałem anioła wód, mówiącego: „Sprawiedliwy jesteś, który jesteś i który byłeś, Ty, Święty, że tak osądziłeś,",
      "ponieważ krew świętych i proroków przelali, to krew dałeś im wypić, zasłużyli na to”.",
      "I usłyszałem głos od ołtarza: „Tak, Panie, Boże, Wszechwładco, prawdziwe i sprawiedliwe sądy Twoje”.",
      "I czwarty wylał czaszę swą na słońce, i pozwolono mu palić ludzi ogniem.",
      "I poparzeni zostali ludzie żarem wielkim, i bluźnili imieniu Boga, mającego władzę nad tymi plagami, i nie nawrócili się, by oddać Mu chwałę.",
      "I piąty wylał czaszę swą na tron Bestii, i ciemność zapanowała w królestwie jej, i gryźli języki swe z bólu.",
      "I bluźnili Bogu nieba z powodu bólów swoich i ran swoich, i nie odwrócili się od czynów swoich.",
      "I szósty wylał czaszę swą na rzekę wielką Eufrat, i wyschła woda jej, tak że przygotowana została droga królów od wschodu słońca.",
      "I ujrzałem [wychodzące] z paszczy Smoka i z paszczy Bestii, i z paszczy Fałszywego Proroka trzy nieczyste duchy, jakby żaby.",
      "A to są duchy demoniczne, czyniące znaki, które idą do królów całego świata, by gromadzić ich na wojnę w wielkim dniu Boga, Wszechwładcy.",
      "Oto przychodzę jak złodziej. Błogosławiony, kto czuwa i strzeże szat swoich, aby nie chodził nagi i nie oglądano jego sromoty.",
      "I zgromadziły ich na miejscu zwanym po hebrajsku Harmagedon.",
      "I siódmy wylał czaszę swą w powietrze. I rozległ się głos potężny ze Świątyni, od Tronu, mówiący: „Stało się!”.",
      "I nastały błyskawice i głosy, i grzmoty, i stało się wielkie trzęsienie ziemi, jakiego nie było, odkąd człowiek stał się na ziemi – tak wielkie trzęsienie ziemi, tak potężne.",
      "I rozpadło się miasto wielkie na trzy części, i miasta narodów upadły. I przypomniano przed Bogiem Babilon wielki, aby dać mu kielich wina zapalczywego gniewu Jego.",
      "I każda wyspa uciekła, i gór nie znaleziono.",
      "I grad wielki wagi talentu spadł z nieba na ludzi, a ludzie bluźnili Bogu z powodu plagi gradu – albowiem bardzo wielka była ta plaga."
    ],
    [
      "I przyszedł jeden z siedmiu aniołów mających siedem czasz, i rozmawiał ze mną, mówiąc: „Chodź, pokażę ci sąd nad Wielką Nierządnicą, siedzącą nad wieloma wodami.",
      "Uprawiali z nią nierząd królowie ziemi i upijali się mieszkańcy ziemi winem jej nierządu”.",
      "I przeniósł mnie w duchu na pustkowie. I ujrzałem kobietę siedzącą na Bestii szkarłatnej, pełnej imion bluźnierczych, mającej głów siedem i rogów dziesięć.",
      "Kobieta odziana była w purpurę i szkarłat, obwieszona złotem, drogocennymi kamieniami i perłami, mająca w swej ręce kielich złoty, pełen obrzydliwości i nieczystości jej nierządu.",
      "A na czole imię jej wypisane: „Tajemnica, Babilon wielki, matka nierządnic i obrzydliwości ziemi”.",
      "I ujrzałem kobietę pijaną krwią świętych i krwią świadków Jezusa. I zdziwiłem się, ujrzawszy ją, zdziwieniem wielkim.",
      "I rzekł do mnie anioł: „Czemu się zdziwiłeś? Wyjaśnię ci tajemnicę kobiety i noszącej ją Bestii, mającej siedem głów i dziesięć rogów.",
      "Bestia, którą ujrzałeś, była i nie ma jej, i ma wyjść z Czeluści, i idzie na zatracenie. I zdziwią się mieszkańcy ziemi, których imię nie jest zapisane w Księdze Życia od założenia świata, widząc Bestię, że była i nie ma jej, a będzie obecna.",
      "Tutaj trzeba rozumu z mądrością. Siedem głów to siedem gór, na których siedzi kobieta, i królów jest siedmiu.",
      "Pięciu upadło, jeden jest, inny jeszcze nie przyszedł, a gdy przyjdzie, niedługo ma pozostać.",
      "Bestia, która była i której nie ma, jest tym ósmym. Jest z tych siedmiu i ku zgubie idzie.",
      "A dziesięć rogów, które widziałeś, to dziesięciu królów, którzy jeszcze nie objęli królestwa, ale jako królowie otrzymują władzę wraz z Bestią na jedną godzinę.",
      "Ci jeden zamysł mają: swą moc i władzę oddać Bestii.",
      "Oni walczyć będą z Barankiem, ale Baranek zwycięży ich, bo jest Panem panów i Królem królów, a razem z Nim powołani i wybrani, i wierni”.",
      "I mówi do mnie: „Wody, które ujrzałeś, gdzie siedzi Nierządnica, to ludy i tłumy są, i narody, i języki.",
      "A dziesięć rogów, które ujrzałeś, i Bestia to są ci, co znienawidzą Nierządnicę i ogołocą ją, i obnażą, i będą jeść jej ciało, i spalą ją w ogniu.",
      "Bóg bowiem skłonił ich serca, żeby wykonali Jego zamysł, aby ten jeden zamysł wykonali i oddali swoje królestwo Bestii, póki nie wypełnią się Słowa Boga.",
      "A kobieta, którą ujrzałeś, jest miastem wielkim, mającym władzę królewską nad królami ziemi”."
    ],
    [
      "Potem ujrzałem innego anioła, zstępującego z nieba, mającego władzę wielką, i ziemia rozjaśniała od chwały jego.",
      "I głosem donośnym zawołał: „Upadł, upadł Babilon, stolica wielka, i stała się siedliskiem demonów i kryjówką wszelkiego ducha nieczystego, i kryjówką wszelkiego ptaka nieczystego [i kryjówką wszelkiego zwierzęcia nieczystego] i znienawidzonego.",
      "Bo winem szału nierządu jej upiły się wszystkie narody i królowie ziemi uprawiali z nią nierząd, i handlarze ziemscy z jej niesłychanego przepychu się wzbogacili”.",
      "I usłyszałem inny głos z nieba, mówiący: „Wyjdźcie z niej, ludu mój, żebyście nie mieli współudziału w jej grzechach i żeby nie dosięgły was plagi jej.",
      "Bo spiętrzyły się grzechy jej aż do nieba i wspomniał Bóg nieprawości jej.",
      "Odpłaćcie jej, jak i ona odpłacała, i oddajcie w dwójnasób według jej czynów. W kielichu, który przyrządzała, przyrządźcie jej podwójnie.",
      "Ile sama siebie uwielbiała i żyła w przepychu, tyle dajcie jej męczarni i żałoby. Bo w sercu swoim mówiła: «Zasiadam jako królowa i wdową nie jestem, i na pewno żałoby nie ujrzę».",
      "Dlatego w jednym dniu dosięgną ją plagi jej: śmierć i żałoba, i głód, i ogniem zostanie spalona, bo potężny jest Pan, Bóg, który ją osądził”.",
      "I żałośnie płakać będą, i użalać się nad nią królowie ziemi, którzy z nią nierząd uprawiali i żyli w wielkim przepychu, kiedy zobaczą dym jej pożarów.",
      "Stojąc z daleka ze strachu przed jej męczarnią, wołają: „Biada, biada tobie, stolico wielka, Babilonie, ty, stolico potężna, bo w jednej godzinie przyszedł sąd twój na ciebie”.",
      "I handlarze ziemscy płaczą żałośnie i użalają się nad nią, bo nikt już nie kupuje jej towarów,",
      "towarów ze złota i srebra, i drogiego kamienia, i pereł, i delikatnego lnu, i purpury, i jedwabiu, i szkarłatu, i wszelkiego drzewa cedrowego, i wszelkich wyrobów z kości słoniowej, i wszelkich wyrobów z kosztownego drewna i brązu, i żelaza, i marmuru,",
      "i cynamonu, i maści amonum, i wonności, i mirry, i kadzidła, i wina, i oliwy, i czystej mąki, i pszenicy, i bydła, i owiec, i koni, i powozów, i ciał, i dusz ludzkich.",
      "I owoc pożądania duszy twej przepadł dla ciebie, wszystko, co obfite i wspaniałe, zginęło dla ciebie, i nigdy więcej już się nie odnajdą.",
      "Handlujący tym, którzy wzbogacili się na niej, będą stali z daleka ze strachu przed jej męczarnią, płacząc i użalając się,",
      "wołając: „Biada, biada, tobie, stolico wielka, przyobleczona w len delikatny i purpurę, i szkarłat, i obsypana złotem i drogocennym kamieniem, i perłą.",
      "Bo w jednej godzinie zostało spustoszone takie bogactwo”. I każdy sternik, i każdy żeglarz przybrzeżny, i marynarze, i ilu ich tam na morzu pracuje, z daleka stanęli",
      "i krzyczeli, widząc dym jej pożaru: „Któreż miasto podobne do tej stolicy wielkiej?”.",
      "I sypali popiół na głowy swoje, i krzyczeli, płacząc i użalając się: „Biada, biada, tobie, stolico wielka, w której dzięki jej bogactwu wzbogacili się wszyscy mający okręty na morzu, bo w jednej godzinie została spustoszona”.",
      "Radujcie się nad nią, niebo i święci, i apostołowie, i prorocy, gdyż Bóg dokonał dla was sądu nad nią.",
      "I jeden potężny anioł dźwignął głaz wielki jak kamień młyński i cisnął go w morze, wołając: „Tak gwałtownie będzie strącony Babilon, ta stolica wielka, i zniknie na zawsze.",
      "I głos harfiarzy, i śpiewaków, i flecistów, i trębaczy nie będzie już w tobie słyszany, i żaden rzemieślnik żadnego zawodu nie znajdzie się już w tobie, i odgłos kamienia młyńskiego nie będzie już słyszany w tobie.",
      "I światło lampy już nie rozbłyśnie w tobie, i głos oblubieńca i oblubienicy nie będzie już słyszany w tobie. Albowiem handlarze twoi byli wielmożami ziemi, bo czarami twoimi uwiedzione zostały wszystkie narody.",
      "I w tobie znaleziona została krew proroków i świętych, i wszystkich zabitych na ziemi”."
    ],
    [
      "Po tych słowach usłyszałem jakby potężny głos wielkiego tłumu: „Alleluja! Zbawienie i chwała, i moc Bogu naszemu.",
      "Bo prawdziwe i sprawiedliwe sądy Jego, bo osądził Nierządnicę Wielką, która bezcześciła ziemię nierządem swoim, i pomścił krew sług swoich [przelaną] z ręki jej”.",
      "I po raz drugi zawołali: „Alleluja!”. Dym jej wznosi się na wieki wieków.",
      "I upadło dwudziestu czterech Starców i cztery Istoty, i oddali pokłon Bogu, Zasiadającemu na Tronie, wołając: „Amen! Alleluja!”.",
      "I od Tronu rozległ się głos: „Chwalcie Boga naszego, wszyscy słudzy Jego, bojący się Go, mali i wielcy!”.",
      "I usłyszałem jakby głos tłumu wielkiego i jakby głos wód wielu, i jakby głos grzmotów potężnych: „Alleluja! Albowiem zakrólował Pan, Bóg [nasz], Wszechwładca!",
      "Radujmy się i weselmy, i oddajmy Mu chwałę! Bo nastały gody Baranka i Oblubienica Jego przygotowała się.",
      "I dano jej przyoblec się w len delikatny, lśniący, czysty”, albowiem len delikatny to są sprawiedliwe czyny świętych.",
      "I mówi mi: „Napisz: Błogosławieni, którzy zostali zaproszeni na ucztę weselną Baranka”. I mówi mi: „To są prawdziwe Słowa Boga”.",
      "I padłem do stóp jego, aby oddać mu cześć. I mówi mi: „Nie czyń tego! Jestem współsługą twoim i braci twoich, mających świadectwo Jezusa. Bogu oddaj pokłon!”. Albowiem świadectwem Jezusa jest Duch proroctwa.",
      "I ujrzałem niebo otwarte: a oto koń biały i Zasiadający na nim, [zwany] Wierny i Prawdziwy, i sprawiedliwie sądzi, i walczy.",
      "A oczy Jego [jak] płomień ognia, a na głowie Jego diademów mnóstwo. Ma imię napisane, którego nikt nie zna, tylko On sam.",
      "I obleczony płaszczem zanurzonym we krwi, a imię Jego – Słowo Boga.",
      "I szły za Nim w niebie wojska na białych koniach, odziane w delikatny len, biały, czysty.",
      "A z ust Jego wychodzi miecz obosieczny, ostry, aby nim pobił narody, a On sam będzie je pasł laską żelazną. On sam tłoczy grona winne zapalczywego gniewu Boga, Wszechwładcy.",
      "Na płaszczu i na biodrze swoim ma imię wypisane: Król królów i Pan panów.",
      "I ujrzałem jednego anioła stojącego w słońcu, i zawołał głosem potężnym do wszystkich ptaków latających środkiem nieba: „Przylatujcie, zgromadźcie się na wielką ucztę Boga,",
      "byście jadły ciała królów i ciała wodzów, i ciała możnych, i ciała koni, i ich jeźdźców, i ciała wszystkich: wolnych i niewolników, małych i wielkich”.",
      "I ujrzałem Bestię i królów ziemi, i wojska ich zgromadzone, aby stoczyć wojnę z Zasiadającym na koniu i z wojskiem Jego.",
      "I schwytana jest Bestia i wraz z nią Fałszywy Prorok, który przed nią czynił znaki, jakimi uwiódł tych, którzy przyjęli piętno Bestii, i tych, którzy oddają pokłon jej obrazowi. Tych dwoje zostało wrzuconych w jezioro ognia płonącego siarką.",
      "A pozostali zginęli od miecza obosiecznego, wychodzącego z ust Zasiadającego na koniu. I wszystkie ptaki nasyciły się ich ciałami."
    ],
    [
      "I ujrzałem anioła zstępującego z nieba, mającego klucz od Czeluści i łańcuch wielki w ręku swoim.",
      "I pochwycił Smoka, Węża starodawnego, którym jest diabeł i szatan, i związał go na tysiąc lat.",
      "I wrzucił go do Czeluści, i zamknął, i zapieczętował ją, aby już nie uwodził narodów, aż dopełni się tysiąc lat. Potem ma być wypuszczony na krótki czas.",
      "I ujrzałem trony i zasiedli na nich, i dano im prawo sądzenia. I ujrzałem dusze ściętych toporem dla świadectwa Jezusa i dla Słowa Bożego, tych, którzy nie oddali pokłonu Bestii ani jej obrazowi i nie przyjęli piętna na swoje czoło i rękę. I ożyli, i królowali z Chrystusem na tysiąc lat.",
      "Pozostali umarli nie ożyją, póki nie dopełni się tysiąc lat. To pierwsze zmartwychwstanie.",
      "Błogosławiony i święty, mający udział w pierwszym zmartwychwstaniu! Nad tymi druga śmierć nie ma władzy, lecz będą kapłanami Boga i Chrystusa, i będą królowali z Nim tysiąc lat.",
      "A kiedy dopełni się tysiąc lat, szatan będzie wypuszczony z więzienia swego",
      "i wyjdzie, aby uwodzić narody na czterech krańcach ziemi, Goga i Magoga, by zgromadzić ich na wojnę, a liczba ich jak piasek morski.",
      "I wyszli na równinę ziemską, i oblegli obóz świętych i miasto umiłowane. I spadł ogień z nieba, i pochłonął ich wszystkich.",
      "A uwodzący ich diabeł wrzucony został do jeziora ognia i siarki, gdzie są też Bestia i Fałszywy Prorok, i będą męczeni dniem i nocą na wieki wieków.",
      "I ujrzałem Tron wielki, biały i Zasiadającego na nim, od którego oblicza uciekła ziemia i niebo. I nie znaleziono dla nich miejsca.",
      "I ujrzałem umarłych, wielkich i małych, stojących przed Tronem. I Księgi zostały otwarte. I jeszcze inna Księga została otwarta, która jest Księgą Życia. I osądzeni zostali umarli wedle czynów ich, zapisanych w Księgach.",
      "I morze wydało umarłych, którzy byli w nim. I Śmierć, i Hades wydały umarłych, którzy w nich byli, i każdy został osądzony według czynów swoich.",
      "A Śmierć i Hades wrzucone zostały do jeziora ognia. To jest śmierć druga, jezioro ognia.",
      "I jeśli ktoś nie znalazł się zapisany w Księdze Życia, wrzucony został do jeziora ognia."
    ],
    [
      "I ujrzałem niebo nowe i ziemię nową. Albowiem pierwsze niebo i pierwsza ziemia przeminęły. I morza już nie ma.",
      "I ujrzałem miasto święte, Jeruzalem nowe, zstępujące z nieba od Boga, przygotowane jako Oblubienica dla Oblubieńca swego.",
      "I usłyszałem potężny głos z Tronu, mówiący: „Oto Namiot Boga z ludźmi i zamieszka z nimi,  i oni będą ludem Jego, a On, Bóg, z nimi będzie [ich Bóg].",
      "I otrze wszelką łzę z oczu ich, i śmierci już nie będzie ani żałoby, ani krzyku, ani bólu już nie będzie. [Albowiem] pierwsze rzeczy przeminęły”.",
      "I rzekł Zasiadający na Tronie: „Oto wszystko czynię nowe”. I mówi: „Zapisz, bo te Słowa są wierne i prawdziwe!”.",
      "I rzekł do mnie: „Stało się! JA [JESTEM] Alfa i Omega, Początek i Koniec. Ja spragnionemu dam darmo ze źródła Wody Życia.",
      "Zwycięzca odziedziczy to i będę mu Bogiem, a on będzie mi synem.",
      "A udziałem tchórzy i niewiernych, i złoczyńców, i morderców, i rozpustników, i czarowników, i bałwochwalców, i wszelkich kłamców – miejsce w jeziorze gorejącym ogniem i siarką. To jest śmierć druga”.",
      "I przyszedł jeden z siedmiu aniołów, mających siedem czasz, wypełnionych siedmioma plagami ostatecznymi, i powiedział do mnie: „Chodź, pokażę ci Oblubienicę, małżonkę Baranka”.",
      "I przeniósł mnie w duchu na górę wielką i wysoką, i ukazał mi miasto święte, Jeruzalem, zstępujące z nieba od Boga,",
      "mające chwałę Bożą. Blask jego podobny do blasku kamienia najcenniejszego, jakby kamienia jaspisu, lśniącego jak kryształ.",
      "Ma ono mur wielki i wysoki, ma dwanaście bram i na tych bramach dwunastu aniołów i imiona wypisane, które są imionami dwunastu pokoleń synów Izraela.",
      "I ze wschodu bramy trzy, i z północy bramy trzy, i z południa bramy trzy, i z zachodu bramy trzy.",
      "Mur miasta ma dwanaście fundamentów i na nich dwanaście imion dwunastu apostołów Baranka.",
      "A ten, który rozmawiał ze mną, miał miarkę, trzcinę złotą, aby zmierzył miasto i bramy jego, i mur jego.",
      "A miasto ma kształt czworoboku i długość jego jak szerokość. I wymierzył miasto trzciną na dwanaście tysięcy stadiów, a długość, szerokość i wysokość są równe.",
      "I wymierzył mur jego na sto czterdzieści cztery łokcie według miary ludzkiej, która jest i anielską.",
      "Mur jego zbudowany jest z jaspisu, a miasto ze złota czystego, podobnego do czystego szkła.",
      "Fundamenty muru miasta  ozdobione wszelkimi kamieniami drogocennymi: fundament pierwszy z jaspisu, drugi z szafiru, trzeci z chalcedonu, czwarty ze szmaragdu,",
      "piąty z sardoniksu, szósty z karneolu, siódmy z chryzolitu, ósmy z berylu, dziewiąty z topazu, dziesiąty z chryzoprazu, jedenasty z hiacyntu, dwunasty z ametystu.",
      "Dwanaście bram to dwanaście pereł, każda brama z jednej perły. Ulice miasta ze złota, czystego jak szkło przezroczyste.",
      "A Świątyni w nim nie widziałem, albowiem Świątynią jest Pan, Bóg Wszechwładca i Baranek.",
      "Miasto nie potrzebuje słońca ani księżyca, żeby mu świeciły, albowiem oświetla je chwała Boża, a lampą jego Baranek.",
      "I w świetle jego chodziły będą narody, a królowie ziemi swą chwałę do niego wniosą.",
      "Za dnia bramy jego nie będą zamknięte, a nocy tam nie będzie.",
      "I wniosą do niego chwałę i cześć narodów.",
      "I nie wejdzie do niego nic nieczystego i nikt, kto czyni obrzydliwość i kłamstwo, a tylko ci zapisani w Księdze Życia Baranka."
    ],
    [
      "I ukazał mi rzekę Wody Życia, lśniącą jak kryształ, wypływającą z Tronu Boga i Baranka,",
      "na środku ulicy i po obydwu stronach rzeki Drzewo Życia, rodzące dwanaście owoców, co miesiąc dające swój owoc, a liście Drzewa służą do uzdrowienia narodów.",
      "I żadnego wykluczenia już nie będzie. I będzie w nim Tron Boga i Baranka, a słudzy Jego służyć Mu będą.",
      "I oglądać będą oblicze Jego, a imię Jego na ich czołach.",
      "I nocy już nie będzie, i nie będą potrzebowali światła lampy i światła słońca, albowiem Pan, Bóg, będzie im świecił i będą królowali na wieki wieków.",
      "I rzekł mi: „To są słowa wierne i prawdziwe, a Pan, Bóg duchów prorockich, posłał anioła swego, by pokazać sługom swoim, co ma się wkrótce wydarzyć.",
      "I oto przychodzę wkrótce. Błogosławiony, kto strzeże słów proroctwa księgi tej”.",
      "I ja, Jan, jestem tym, który to słyszałem i widziałem. A kiedy usłyszałem i ujrzałem, padłem, by oddać pokłon u stóp anioła, który mi to pokazał.",
      "I mówi do mnie: „Nie czyń tego! Jestem współsługą twoim i braci twoich, proroków i tych, którzy strzegą słów księgi. Bogu oddaj pokłon!”.",
      "I mówi mi: „Nie pieczętuj słów proroctwa tej księgi; czas bowiem jest bliski.",
      "Kto niesprawiedliwy, niech jeszcze czyni niesprawiedliwość, a kto skalany, niech jeszcze się kala. Kto sprawiedliwy, niech jeszcze czyni sprawiedliwość, i kto święty, niech jeszcze się uświęca.",
      "Oto przyjdę wkrótce i nagroda moja ze mną, by odpłacić każdemu według dzieła jego.",
      "Ja [Jestem] Alfa i Omega, Pierwszy i Ostatni, Początek i Koniec.",
      "Błogosławieni, którzy omywają swe szaty, aby mieć dostęp do Drzewa Życia i przez bramy wejść do miasta.",
      "Na zewnątrz psy i czarownicy, i rozpustnicy, i mordercy, i bałwochwalcy, i każdy miłujący i czyniący kłamstwo.",
      "Ja, Jezus, posłałem anioła mojego, aby świadczył wam o tym w Kościołach. JA JESTEM korzeniem i potomkiem Dawida, Gwiazdą Świetlistą, Poranną”.",
      "A Duch i Oblubienica mówią: „Przyjdź!”. I ten, co słyszy, niech powie: „Przyjdź!”. I kto spragniony, niech przyjdzie, kto chce, niech bierze darmo Wodę Życia.",
      "Ja świadczę każdemu, kto słucha słów proroctwa tej księgi: Jeśli ktoś dołoży do nich, Bóg dołoży mu plag opisanych w księdze tej.",
      "Jeśli ktoś odejmie ze słów księgi proroctwa tego, Bóg odejmie mu udział jego w Drzewie Życia i mieście świętym, opisanych w tej księdze.",
      "Mówi Ten, który świadczy o tym: „Tak, przyjdę wkrótce”. Amen. Przyjdź, Panie, Jezu!",
      "Łaska Pana, Jezusa, ze wszystkimi."
    ]
  ]
]