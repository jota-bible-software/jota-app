[
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [],
  [
    [
      "Księga rodowodu Jezusa Chrystusa, syna Dawidowego, syna Abrahamowego.",
      "Abraham zrodził Izaaka. A Izaak zrodził Jakuba. A Jakub zrodził Judę i braci jego.",
      "A Juda zrodził Faresa i Zarę z Tamary. A Fares zrodził Ezroma. A Ezrom zrodził Arama.",
      "A Aram zrodził Aminadaba, Aminadab zrodził Naassona. A Naasson zrodził Salmona.",
      "A Salmon zrodził Booza z Rahaby. A Booz zrodził Jobeda z Rut. A Jobed zrodził Jessego. A Jesse zrodził Dawida króla.",
      "A Dawid zrodził Salomona z tej, która była Uriaszowa.",
      "A Salomon zrodził Roboama. A Roboam zrodził Abiasza. A Abiasz zrodził Azafa.",
      "A Azaf zrodził Jozafata. A Jozafat zrodził Jorama. A Joram zrodził Ozjasza.",
      "A Ozjasz zrodził Joatama. A Joatam zrodził Achaza. A Achaz zrodził Ezechiasza.",
      "A Ezechiasz zrodził Manassesa. A Manasses zrodził Amona. A Amon zrodził Jozjasza.",
      "A Jozjasz zrodził Jechoniasza i braci jego w czasie uprowadzenia do Babilonu.",
      "A po uprowadzeniu do Babilonu Jechoniasz zrodził Salatiela. A Salatiel zrodził Zorobabela.",
      "A Zorobabel zrodził Abiuda. A Abiud zrodził Eliakima. A Eliakim zrodził Azora.",
      "A Azor zrodził Sadoka. A Sadok zrodził Achima. A Achim zrodził Eliuda.",
      "A Eliud zrodził Eleazara. A Eleazar zrodził Mattana. A Mattan zrodził Jakuba.",
      "A Jakub zrodził Józefa, męża Maryi, z której się narodził Jezus, zwany Chrystusem.",
      "A tak wszystkich pokoleń, od Abrahama aż do Dawida, pokoleń czternaście. A od Dawida aż do uprowadzenia do Babilonu, pokoleń czternaście. I od uprowadzenia babilońskiego do Chrystusa, pokoleń czternaście.",
      "A narodzenie Jezusa Chrystusa takie było: Gdy poślubiona była Matka Jego, Maryja, Józefowi, zanim się zeszli, okazało się, iż poczęła z Ducha Świętego.",
      "A Józef, mąż jej, będąc sprawiedliwym i nie chcąc jej zniesławiać, postanowił ją potajemnie opuścić.",
      "A gdy już powziął takie postanowienie, oto Anioł Pański ukazał mu się we śnie mówiąc: Józefie, synu Dawidów, nie bój się przyjąć Maryi, małżonki swojej, albowiem, co się w niej poczęło, z Ducha Świętego jest.",
      "A porodzi syna i nazwiesz imię jego Jezus, albowiem wybawi on lud swój od grzechów jego.",
      "A to wszystko stało się, aby się wypełniło, co jest powiedziane od Pana przez Proroka mówiącego:",
      "Oto Dziewica pocznie i porodzi syna i nazwą imię jego Emanuel; co się wykłada: Bóg z nami. (Iz. 7,14)",
      "A Józef powstawszy ze snu, uczynił jak mu rozkazał Anioł Pański, i przyjął żonę swoją.",
      "I nie poznał jej, aż porodziła syna; i nazwał imię jego Jezus."
    ],
    [
      "Gdy się tedy narodził Jezus w Betlejem Judzkim, za dni króla Heroda: oto przybyli mędrcy ze Wschodu do Jerozolimy",
      "mówiąc: gdzie jest król żydowski, który się narodził? Albowiem ujrzeliśmy gwiazdę jego na wschodzie i przybyliśmy pokłonić się jemu.",
      "A usłyszawszy to król Herod, zatrwożył się i cała Jerozolima z nim.",
      "I zebrawszy wszystkich przedniejszych kapłanów i nauczycieli ludu, dowiadywał się od nich, gdzie się miał Chrystus narodzić.",
      "A oni mu rzekli: W Betlejem Judzkim; bo tak jest napisane przez Proroka:",
      "I ty Betlejem, ziemio judzka, żadną miarą nie jesteś najmniejsze między książętami judzkimi, albowiem z ciebie wynijdzie wódz, który będzie rządził ludem moim izraelskim (Mich. 5,2).",
      "Wtedy Herod, wezwawszy potajemnie mędrców dokładnie dowiedział się od nich o czasie, w którym ukazała się gwiazda.",
      "A odsyłając ich do Betlejem rzekł: Gdy tam będziecie, wywiadujcie się pilnie o dzieciątku, a jeżeli znajdziecie, oznajmijcie mi, abym i ja przybywszy pokłonił się jemu.",
      "Oni wtedy, wysłuchawszy króla ruszyli w drogę. A oto gwiazda, którą byli widzieli na wschodzie, wyprzedzała ich, aż zatrzymała się nad miejscem, gdzie było dziecię.",
      "A ujrzawszy gwiazdę, uradowali się radością bardzo wielką.",
      "I wszedłszy w dom, zobaczyli dziecię z Maryją, matką jego i upadłszy, pokłonili się jemu. A otworzywszy szkatuły swoje, ofiarowali mu dary: złoto, kadzidło i mirrę.",
      "A otrzymawszy odpowiedź we śnie, aby nie wracali do Heroda, inną drogą powrócili do krainy swojej.",
      "Gdy się oni oddalili, oto Anioł Pański ukazał się we śnie Józefowi mówiąc: Zbudź się, a weź dziecię i matkę jego i uchodź do Egiptu. A pozostań tam, aż ci oznajmię. Herod bowiem będzie szukać dziecięcia, aby je zgładzić.",
      "A on wstawszy wziął dziecię i matkę jego i w nocy uszedł do Egiptu.",
      "I pozostał tam aż do śmierci Heroda, aby się spełniło, co powiedział Pan przez Proroka: Z Egiptu wezwałem syna mojego (Oz. 11,1).",
      "Wtedy Herod widząc, że mędrcy go zawiedli, rozgniewał się bardzo i posławszy pozabijał wszystkie dzieci, które były w Betlejem i we wszystkich granicach jego, w wieku od dwóch lat i niżej według czasu, o który się był pytał mędrców.",
      "Wówczas wypełniło się, co jest powiedziane przez Jeremiasza Proroka:",
      "Głos usłyszano w Rama, płacz i jęk wielki; Rachel płacząca dzieci swoich, a nie chciała się dać pocieszyć, że ich nie masz (Jer. 31,15).",
      "A gdy Herod umarł, oto Anioł Pański ukazuje się we śnie Józefowi w Egipcie,",
      "mówiąc: Zbudź się, weź dziecię i matkę jego, i idź do ziemi izraelskiej, pomarli bowiem ci, co na życie dziecięcia czyhali.",
      "A on powstawszy ze snu, wziął dziecię i matkę jego i wrócił do ziemi izraelskiej.",
      "Posłyszawszy zaś, że Archelaus panował w Judei po ojcu swoim Herodzie, bał się tam iść. A napomniany we śnie, udał się w strony galilejskie.",
      "I przyszedłszy zamieszkał w mieście, które zowią Nazaret, aby się wypełniło, co jest powiedziane przez proroków, że Nazarejczykiem będzie nazwany."
    ],
    [
      "A w owe dni pojawia się Jan Chrzciciel na Pustyni Judzkiej.",
      "głosząc taką naukę: Czyńcie pokutę, albowiem przybliżyło się Królestwo Niebieskie,",
      "Ten jest bowiem, o którym powiedział Izajasz Prorok: Głos wołającego na pustyni; gotujcie drogę Pańską, torujcie ścieżki jego (Iz. 40,3).",
      "Sam zaś Jan miał odzienie z sierści wielbłądziej i pas skórzany wokół bioder swoich, a pokarmem były mu szarańcze i leśny miód.",
      "A wychodziła do niego Jerozolima i cała Judea, i wszelka kraina wokół Jordanu.",
      "I byli przez niego chrzczeni w Jordanie, wyznając grzechy swoje.",
      "A gdy ujrzał wielu faryzeuszów i saduceuszów przychodzących, aby się ochrzcić, rzekł im: Plemię żmijowe, któż to was pouczył, jak umknąć przed gniewem przyszłym?",
      "Czyńcie tedy owoc godny pokuty.",
      "A nie mniemajcie, że możecie mówić do siebie: ojca mamy Abrahama. Albowiem powiadam wam, że Bóg ma moc z tych oto kamieni wzbudzić synów Abrahamowi.",
      "A już siekiera do korzenia drzew jest przyłożona. Wszelkie zaś drzewo, które nie daje owocu dobrego, będzie wycięte i w ogień wrzucone.",
      "Ja was chrzczę wodą dla pokuty, ale ten, który za mną idzie, mocniejszy jest niż ja, któremu ja nie jestem godzien i sandałów nosić. Ten was chrzcić będzie Duchem Świętym i ogniem.",
      "Ma on wiejadło w ręku swoim i oczyści całe klepisko swoje, i zgromadzi pszenicę swą do gumna, a plewy spali w ogniu nieugaszonym.",
      "Wtedy przybywa Jezus z Galilei nad Jordan do Jana, aby zostać ochrzczonym przez niego.",
      "Lecz Jan powstrzymywał go mówiąc: Ja winienem być ochrzczony przez ciebie, a ty idziesz do mnie?",
      "A Jezus odpowiadając rzekł mu: Zaniechaj tego teraz, tak bowiem godzi się nam wypełnić wszelką sprawiedliwość. Wtedy go dopuścił.",
      "A gdy Jezus był ochrzczony, wnet wyszedł z wody. A oto otworzyły mu się niebiosa i ujrzał Ducha Bożego, zstępującego jako gołębica i przychodzącego nań.",
      "A głos z nieba mówił: Ten jest Syn mój miły, którego upodobałem sobie."
    ],
    [
      "Wtedy Jezus zawiedziony był na pustynię przez Ducha, aby był kuszony przez szatana.",
      "A gdy pościł czterdzieści dni i czterdzieści nocy potem łaknął.",
      "I przystąpiwszy kusiciel, rzekł mu: Jeśli jesteś Synem Bożym, powiedz, aby te kamienie stały się chlebem.",
      "On zaś odpowiadając, rzekł: Napisane jest: Nie samym chlebem żyć będzie człowiek; ale wszelkim słowem, które pochodzi z ust Bożych (Powt. 8,3).",
      "Wtedy przenosi go diabeł do miasta świętego i stawia na szczycie świątyni,",
      "mówiąc mu: Jeśli jesteś Synem Bożym, rzuć się w dół; albowiem napisane jest: aniołom swoim rozkażę o tobie, a oni na rękach cię poniosą, abyś nie zranił o kamień nogi swojej (Ps. 91,11-12).",
      "Rzecze mu Jezus: Napisane jest również: Nie będziesz kusił Pana Boga twego. (Powt. 6,16)",
      "Znowu więc bierze go diabeł na górę bardzo wysoką i ukazuje mu wszystkie królestwa świata i wspaniałość ich.",
      "I mówi mu: To wszystko oddam tobie, jeśli upadłszy złożysz mi pokłon.",
      "Tedy mówi mu Jezus: Idź precz, szatanie, albowiem napisane jest: Panu Bogu twojemu kłaniać się będziesz i Jemu samemu służyć będziesz. (Powt. 6,13)",
      "Opuścił go tedy diabeł. A oto aniołowie przystąpili i służyli jemu.",
      "A gdy usłyszał, że Jan był wydany, uszedł do Galilei.",
      "I opuściwszy Nazaret, przyszedł i mieszkał w Kafarnaum Nadmorskim, na pograniczu plemion Zabulona i Neftalego.",
      "Aby się wypełniło, co jest przepowiedziane przez Izajasza Proroka:",
      "Ziemia Zabulon i ziemia Neftali przy drodze morskiej, za Jordanem, Galileja pogan.",
      "Lud, który siedział w ciemności, ujrzał światłość wielką. Światłość wzeszła siedzącym w krainie i cieniu śmierci. (Iz. 9,1-2)",
      "Odtąd począł Jezus nauczać i mówić: Czyńcie pokutę, bowiem przybliżyło się Królestwo Niebieskie.",
      "A gdy szedł brzegiem Morza Galilejskiego, ujrzał dwóch braci: Szymona, którego zowią Piotrem, i Andrzeja, brata jego, zapuszczających sieci w morze (byli bowiem rybakami).",
      "I mówi im: Pójdźcie za mną, a uczynię was rybakami ludzi.",
      "A oni natychmiast opuściwszy sieci, poszli za nim.",
      "A idąc dalej, ujrzał dwóch innych braci: Jakuba Zebedeuszowego i Jana, brata jego, jak z ojcem swym, Zebedeuszem, naprawiali w łodzi sieci. I wezwał ich.",
      "A oni natychmiast, pozostawiwszy łódź i ojca swego, poszli za nim.",
      "I obchodził Jezus całą Galileję, nauczając w tamtejszych synagogach, głosząc ewangelię Królestwa i uzdrawiając wszelką chorobę i wszelką niemoc między ludem.",
      "I rozeszła się wieść o nim po całej Syrii. I przynosili mu wszystkich źle się mających, złożonych rozmaitymi chorobami i cierpieniami, tych, którzy byli opętani, i lunatyków, i paralityków, a uzdrawiał ich.",
      "I szły za nim wielkie rzesze: z Galilei i z Dekapolu, z Jeruzalem i z Judei, i z Zajordanii."
    ],
    [
      "I widząc rzesze, wstąpił na górę, a gdy usiadł, przystąpili ku niemu uczniowie jego.",
      "A otworzywszy usta, nauczał ich mówiąc:",
      "Błogosławieni ubodzy w duchu, albowiem ich jest Królestwo Niebieskie.",
      "Błogosławieni, którzy się smucą, albowiem oni będą pocieszeni.",
      "Błogosławieni cisi, albowiem oni odziedzicza ziemię.",
      "Błogosławieni, którzy łakną i pragną sprawiedliwości, albowiem oni będą nasyceni.",
      "Błogosławieni miłosierni, albowiem oni miłosierdzia dostąpią.",
      "Błogosławieni czystego serca, albowiem oni Boga oglądać będą.",
      "Błogosławieni pokój czyniący, albowiem synami Bożymi będą nazwani.",
      "Błogosławieni, którzy prześladowanie cierpią dla sprawiedliwości, albowiem ich jest Królestwo Niebieskie.",
      "Błogosławieni jesteście, gdy wam złorzeczyć będą, i prześladować was będą, i ze względu na mnie wiele złego mówić będą kłamliwie przeciw wam.",
      "Radujcie się, a weselcie, bowiem zapłata wasza obfita jest w niebiesiech: tak bowiem prześladowano Proroków, którzy przed wami byli.",
      "Wy jesteście solą ziemi. A jeśliby sól zwietrzała, czymże się solić będzie? Na nic się już nie przyda, tylko aby była precz wyrzucona i podeptana przez ludzi.",
      "Wy jesteście światłością świata. Nie może skryć się miasto na górze leżące.",
      "Ani też nie zapalają świecy i nie stawiają jej pod korzec, ale na świeczniku — i wtedy świeci wszystkim, którzy są w domu.",
      "Tak niechaj jaśnieje światłość wasza przed ludźmi, aby widzieli dobre czyny wasze i chwalili Ojca waszego, który jest w niebiesiech.",
      "Nie mniemajcie, że przyszedłem rozwiązać Zakon czy Proroków: nie przyszedłem rozwiązywać, ale wypełnić.",
      "Zaprawdę bowiem powiadam wam: Dopóki nie przeminą niebo i ziemia ani jedna jota, ani jedna kreska nie zmieni się w Zakonie, aż się wszystko wypełni.",
      "Kto by tedy przestąpił choćby jedno z tych przykazań najmniejszych i tak by ludzi nauczał, będzie zwany najmniejszym w Królestwie Niebieskim. A kto by wypełniał i nauczał, ten będzie zwany wielkim w Królestwie Niebieskim.",
      "Albowiem powiadam wam, jeżeli nie będzie obfitsza sprawiedliwość wasza niż uczonych w Zakonie i faryzeuszów, nie wejdziecie do Królestwa Niebieskiego.",
      "Słyszeliście, że powiedziane było starym: Nie zabijaj (Wyjśc. 20,13); a kto by zabił, będzie winien sądu.",
      "A ja powiadam wam, że każdy, który się gniewa na brata swego, będzie winien sądu. A kto by rzekł bratu swemu „Raka”, będzie winien Rady, a kto by rzekł „Głupcze”, będzie winien ognia piekielnego.",
      "Jeśli tedy poniesiesz dar twój do ołtarza, a tam wspomnisz, że brat twój ma coś przeciw tobie,",
      "Zostawże tam dar twój przed ołtarzem, a idź i pojednaj się wpierw z twoim bratem. A potem przyjdź i złóż dar twój.",
      "Zgódź się z twoim przeciwnikiem natychmiast, póki jesteś z nim w drodze, by cię nie oddał sędziemu, a sędzia słudze i zostałbyś wrzucony do ciemnicy.",
      "Zaprawdę powiadam ci, nie wyjdziesz stamtąd, aż oddasz ostatni pieniążek.",
      "Słyszeliście, że było powiedziane: Nie będziesz cudzołożył (Wyjśc. 20,14).",
      "A ja powiadam wam, że każdy, który patrzy na niewiastę pożądając jej, już ją scudzołożył w sercu swoim.",
      "Jeśli tedy oko twoje prawe gorszy cię, wyłup je, a odrzuć od siebie. Albowiem pożyteczniej będzie dla ciebie, aby zginął jeden z członków twoich, niżby całe ciało twe miało być wrzucone do piekła.",
      "A jeśli prawa ręka twoja gorszy cię, odetnij ją i odrzuć precz od siebie. Albowiem pożyteczniej będzie dla ciebie, aby zginął jeden z członków twoich, niżby całe ciało twe miało pogrążyć się w piekle.",
      "Powiedziano też: Ktokolwiek opuści żonę swoją, niech jej da list rozwodowy (Powt. 24,1).",
      "A ja wam powiadam, te każdy, kto by opuścił żonę swoją, z wyjątkiem przyczyny rozpusty, sprawia, że ona cudzołoży. I ten, kto by opuszczoną pojął, cudzołoży.",
      "Jeszcze też słyszeliście o tym, że było powiedziane starym: Nie będziesz krzywoprzysięgał, ale oddasz Panu przysięgi twoje (Kapł. 19,12).",
      "Ja zaś powiadam wam, abyście zgoła nie przysięgali. Ani na niebo, gdyż jest stolicą Bożą;",
      "ani na ziemię, bo jest podnóżkiem stóp Jego, ani na Jeruzalem gdyż jest miastem wielkiego króla.",
      "Ani też na głowę twoją nie przysięgaj, bo nie możesz jednego włosa uczynić białym albo czarnym.",
      "Niechajże tedy mowa wasza będzie: Tak, tak; nie, nie. A co nadto jest, od złego jest.",
      "Słyszeliście, że powiedziano: Oko za oko, ząb za ząb (Wyjśc. 21,24).",
      "A ja powiadam wam, abyście się nie sprzeciwiali złu. A kto by cię uderzył w prawy policzek twój, nadstaw mu i drugi.",
      "A temu, który się chce z tobą prawować i suknię twoją zabrać, daj mu i płaszcz.",
      "A kto by cię zmuszał, żebyś szedł z nim jedną milę, idź z nim i dwie.",
      "Kto cię o co prosi, daj mu, a nie odwracaj się od tego, kto chce od ciebie pożyczyć.",
      "Słyszeliście, że powiedziano: Będziesz miłował bliźniego twego, (Kapł. 19,18) a w nienawiści będziesz miał nieprzyjaciela twego.",
      "A ja wam powiadam: Miłujcie nieprzyjaciół waszych i módlcie się za tych, którzy was prześladują.",
      "Abyście stali się synami Ojca waszego, który jest w niebiesiech. Albowiem sprawia on że słońce jego wschodzi nad złymi, jak i nad dobrymi, a deszczem zrasza sprawiedliwych i nieprawych.",
      "Gdybyście bowiem miłowali tych, którzy was miłują, cóż za nagrodę mieć będziecie? Czyż i celnicy tego nie czynią?",
      "Albo, jeżeli pozdrawiacie tylko braci waszych, cóż osobliwego czynicie? Czyż i poganie tak nie czynią?",
      "Bądźcież tedy doskonali, jako i Ojciec wasz niebieski doskonały jest."
    ],
    [
      "A strzeżcie się, abyście sprawiedliwości waszej nie czynili przed ludźmi, iżby was widziano; inaczej nagrody mieć nie będziecie u Ojca waszego, który jest w niebiesiech.",
      "Gdy więc dajesz jałmużnę, nie trąb przed sobą, jak czynią obłudnicy w synagogach i na ulicach, aby ich ludzie chwalili. Zaprawdę powiadam wam: wzięli już nagrodę swoją.",
      "Ale gdy ty dajesz jałmużnę, niechaj nie wie lewica twoja, co prawica czyni,",
      "aby jałmużna twoja była w skrytości. A Ojciec twój, który widzi w skrytości, odpłaci tobie.",
      "A kiedy się modlicie, nie bądźcie jako obłudnicy: oni bowiem radzi modlą się w synagogach i stojąc na rogach ulic, aby byli widziani przez ludzi. Zaprawdę powiadam wam: wzięli nagrodę swoją.",
      "Ale ty, kiedy się modlić będziesz, wejdź do komory swojej, a zamknąwszy drzwi za sobą, pomódl się do Ojca twego, który jest tam w skrytości. A Ojciec twój, który przenika skrytości, odda tobie.",
      "A modląc się, nie mówcie wiele, jak to czynią poganie, którzy mniemają, że dla wielomówności swojej będą wysłuchani.",
      "Nie bądźcie więc do nich podobni. Ojciec wasz wie bowiem, czego potrzebujecie, zanim go o to prosicie.",
      "Wy przeto tak się módlcie: Ojcze nasz, któryś jest w niebiesiech, święć się imię Twoje;",
      "przyjdź królestwo Twoje. Bądź wola Twoja, jako w niebie, tak i na ziemi.",
      "Chleba naszego powszedniego daj nam dzisiaj.",
      "I odpuść nam nasze winy, jako i my odpuściliśmy naszym winowajcom.",
      "I nie wódź nas na pokuszenie, ale nas zbaw ode złego.",
      "Bo jeśli odpuścicie ludziom winy ich, odpuści i wam Ojciec wasz niebieski.",
      "Lecz jeśli nie odpuścicie ludziom, to i Ojciec wasz nie odpuści wam grzechów waszych.",
      "A gdy pościcie, nie bądźcie ponurzy jak obłudnicy. Twarze bowiem swoje wyniszczają, aby okazać ludziom, że poszczą. Zaprawdę powiadam wam, że już wzięli nagrodę swoją.",
      "Ale ty, gdy pościsz, namaść głowę i obmyj oblicze,",
      "abyś nie okazywał ludziom, że pościsz, ale Ojcu twojemu, który jest w skrytości. A Ojciec twój, który widzi w skrytości, odda tobie.",
      "Nie skarbcie sobie skarbów na ziemi, gdzie mól i rdza psuje i gdzie złodzieje wykopują i kradną.",
      "Ale skarbcie sobie skarby w niebie, gdzie ani mól stoczy, ani rdza zepsuje i gdzie złodzieje nie wykopują ani kradną.",
      "Albowiem gdzie jest skarb twój, tam będzie i serce twoje.",
      "Światłem ciała jest oko. Jeśliby tedy oko twoje było szczere, całe ciało twoje będzie jaśnieć.",
      "Ale jeśliby oko twoje było niegodziwe, całe ciało twoje obejmie mrok. Jeśli tedy światło, które w tobie jest, ciemnością się staje, jakże straszna to ciemność!",
      "Nikt nie może dwom panom służyć, bo albo jednego będzie nienawidził, a drugiego będzie miłował: albo przy jednym stać będzie, a drugim wzgardzi. Nie możecie Bogu służyć i mamonie.",
      "A przeto powiadam wam, nie troszczcie się o życie wasze, co byście jedli albo co byście pili, ani o ciało wasze, w co byście je przyoblec mieli. Czyż życie nie jest ważniejsze niż pokarm, a ciało niż odzienie?",
      "Spójrzcie na ptaki niebieskie, że nie sieją ani żną, ani zbierają do gumien, a Ojciec wasz niebieski żywi je.",
      "Czyście wy nie daleko ważniejsi niźli one? I kto z was rozmyślając, może dodać do wzrostu swego łokieć jeden?",
      "A o odzienie czemu się troszczycie? Przypatrzcie się liliom polnym jak rosną: nie pracują ani przędą.",
      "A powiadam wam, że nawet Salomon w całej chwale swojej nie był tak przybrany, jak jedna z nich.",
      "Jeśli więc tę trawę polną, która dziś jest, a jutro będzie w piec wrzucona, Bóg tak przyodziewa — czyż nie daleko więcej was, małej wiary.",
      "Nie troszczcie się więc, mówiąc: Co będziemy jeść, albo co będziemy pić, albo czym się będziemy przyodziewać?",
      "Bo o to wszystko i poganie się pilnie starają. Albowiem wie Ojciec wasz niebieski, że tego wszystkiego potrzebujecie.",
      "Szukajcie tedy naprzód Królestwa (Bożego) I sprawiedliwości jego, a to wszystko będzie wam dodane.",
      "Nie zabiegajcie więc o jutro, gdyż dzień jutrzejszy sam o siebie troszczyć się będzie: dosyć ma dzień utrapienia swego."
    ],
    [
      "Nie sądźcie, abyście nie byli sądzeni.",
      "Albowiem jakim sądem sądzicie, takim was osądzą, i jaką miarą mierzycie, odmierzą wam.",
      "Czemuż to widzisz źdźbło w oku brata twego, a belki w oku własnym nie dostrzegasz?",
      "Albo jak śmiesz mówić do brata swego: dozwól mi wyjąć źdźbło z oka twego, a oto belka w twoim własnym oku.",
      "Obłudniku, wyrzuć wpierw belkę ze swego oka, a wtedy przejrzysz, aby usunąć źdźbło z oka brata twego.",
      "Nie dawajcie psom tego, co święte, ani też nie rzucajcie pereł waszych przed wieprze, by ich nie podeptały nogami swymi i obróciwszy się, nie rozszarpały was samych.",
      "Proście, a będzie wam dane; szukajcie, a znajdziecie; kołaczcie, a będzie wam otworzone.",
      "Każdy bowiem, kto prosi, otrzymuje; kto szuka — znajduje, a kołaczącemu będzie otworzone.",
      "Czyż jest kto między wami, kto by dał kamień synowi swemu, gdy go prosi o chleb?",
      "Albo, jeśliby prosił go o rybę, czyż poda mu węża?",
      "Jeśli przeto wy, będąc złymi, umiecie dawać dobre dary dzieciom waszym, jakże daleko więcej Ojciec wasz, który jest w niebiesiech, da dobre rzeczy tym, którzy go proszą.",
      "Wszystko tedy, cokolwiek chcecie, aby wam ludzie czynili, i wy im czyńcie: to jest bowiem Zakon i Prorocy.",
      "Wchodźcie przez ciasną bramę; albowiem szeroka jest brama i przestronna droga, która wiedzie na zatracenie, i wielu jest takich, którzy przez nią wchodzą.",
      "Ciasna jednak jest brama i wąska droga, która wiedzie do żywota, i niewielu jest takich, którzy ją znajdują.",
      "Strzeżcie się fałszywych proroków, którzy do was przychodzą w odzieniu owczym, a wewnątrz są wilkami drapieżnymi.",
      "Po owocach poznacie ich. Czyż zbierają z ciernia winne jagody, albo z ostu figi?",
      "Tak wszelkie drzewo dobre, owoce dobre rodzi, a złe drzewo, owoce złe rodzi.",
      "Nie może drzewo dobre złych owoców rodzić ani też drzewo złe dobrych owoców rodzić.",
      "Wszelkie drzewo, które nie rodzi owocu dobrego, będzie wycięte i w ogień wrzucone.",
      "Tak więc po owocach poznacie ich.",
      "Nie każdy, który mi mówi: Panie, Panie — wejdzie do Królestwa Niebieskiego, lecz tylko ten, kto wypełnia wolę Ojca mego, który jest w niebiesiech.",
      "Wielu mi powie dnia owego: Panie, Panie! Czyśmy to w imię twoje nie prorokowali? I czy w imię twoje nie wypędzaliśmy czartów? I w imię twoje wiele cudów nie czynili?",
      "A wtedy wyznam im: Nigdym was nie znał. Idźcie precz ode mnie wy, którzy czynicie nieprawość.",
      "Każdy więc, kto tych słów moich słucha i wypełnia je, będzie podobny do męża przezornego, który zbudował dom swój na skale.",
      "I spadły deszcze, i wezbrały rzeki, i powiały wichry, i uderzyły na ów dom, a on nie runął, bo na skale zbudowany był.",
      "A każdy, kto tych słów moich słucha i nie wypełnia ich, będzie podobny do męża głupiego, który zbudował dom swój na piasku.",
      "I spadły deszcze, i wezbrały rzeki, i powiały wichry, i uderzyły na ów dom: i runął, a upadek jego był wielki.",
      "I stało się, gdy Jezus dokończył tych słów, zdumiewały się rzesze nad nauką jego.",
      "Albowiem uczył ich jako ten, który ma władzę, a nie jak ich uczeni w Piśmie."
    ],
    [
      "A gdy zstąpił z góry, szły za nim rzesze wielkie.",
      "I oto trędowaty przyszedłszy pokłonił mu się, mówiąc: Panie, gdybyś zechciał, możesz mnie oczyścić.",
      "A on, wyciągnąwszy rękę dotknął się go mówiąc: Chcę, bądź oczyszczony. I natychmiast oczyszczony był trąd jego.",
      "I rzecze mu Jezus: Bacz, abyś nikomu nie mówił, ale idź, ukaż się kapłanom i ofiaruj dar, który przykazał Mojżesz, na świadectwo im.",
      "A gdy wszedł do Kafarnaum, przystąpił do niego setnik, prosząc go",
      "i mówiąc: Panie, sługa mój leży w domu paraliżem tknięty i strasznie się męczy.",
      "A on mówił mu: Przyjdę i uzdrowię go.",
      "A odpowiadając setnik rzekł: Panie, nie jestem godzien, abyś wszedł pod dach mój, ale powiedz tylko słowo, a będzie uzdrowiony sługa mój.",
      "I ja bowiem jestem człowiekiem pod władzą postawionym i mającym pod sobą żołnierzy. I jednemu mówię: idź, a idzie, a drugiemu: przyjdź, i przychodzi, a słudze memu: czyń to, a czyni.",
      "A Jezus usłyszawszy to, zadziwił się i rzekł do tych, którzy szli za nim: Zaprawdę powiadam wam, u nikogo w Izraelu nie znalazłem tak wielkiej wiary.",
      "A mówię wam, że wielu przyjdzie ze Wschodu i z Zachodu i zasiądą z Abrahamem, Izaakiem i Jakubem w Królestwie Niebieskim.",
      "Synowie zaś Królestwa wyrzuceni będą na zewnątrz, do ciemności: tam będzie płacz i zgrzytanie zębów.",
      "I rzekł Jezus setnikowi: Idź, a jak uwierzyłeś niech ci się stanie. I uzdrowiony został sługa w tej godzinie.",
      "A gdy wszedł Jezus do domu Piotra, ujrzał świekrę jego leżącą w gorączce.",
      "I dotknął się ręki jej i opuściła ją gorączka, a wstawszy usługiwała im.",
      "Z nastaniem zaś wieczora przywiedli mu wielu opętanych. A on słowem wypędził duchy i uzdrowił wszystkich chorych.",
      "Aby się wypełniło, co powiedziane jest przez Izajasza Proroka: On niemoce nasze przyjął i choroby nosił (Iz. 53,4).",
      "A widząc Jezus rzeszę wokół siebie, rozkazał jechać na drugi brzeg.",
      "I przystąpił do niego pewien uczony w Piśmie mówiąc: Nauczycielu, dokądkolwiek pójdziesz, pójdę za tobą.",
      "I rzecze mu Jezus: Lisy mają jamy i ptaki niebieskie gniazda, a Syn Człowieczy nie ma, gdzie by głowę skłonił.",
      "Inny znów z uczniów rzekł mu: Panie, dozwól mi wpierw odejść i pogrzebać ojca mego.",
      "A Jezus powiedział mu: Pójdź za mną, a grzebanie umarłych zostaw umarłym.",
      "A gdy wszedł do łodzi, weszli za nim uczniowie jego.",
      "A oto burza wielka zerwała się na morzu, tak że fale zalewały łódź. A on spał.",
      "I przystąpiwszy do niego, obudzili go mówiąc Panie, ratuj! Giniemy.",
      "A on rzekł im: Czemuście bojaźliwi, małej wiary? Wtedy powstawszy, upomniał wichry i morze i stała się cisza wielka.",
      "A ludzie zdumiewali się mówiąc: Kto jest ten, że nawet wichry i morze są mu posłuszne?",
      "A gdy przybył na drugi brzeg do krainy Gadareńczyków, wybiegli mu naprzeciw dwaj opętani, którzy wychodzili z grobów, tak straszni, że nikt nie mógł przejść ową drogą.",
      "I oto poczęli krzyczeć, mówiąc: Co ci do nas, Synu Boży? Przyszedłeś tu przed czasem dręczyć nas?",
      "A było tam, daleko od nich, pasące się duże stado wieprzów.",
      "Złe duchy tedy prosiły go mówiąc: Jeśli masz nas wyrzucić, dozwól nam wejść w to stado wieprzów.",
      "I rzekł im: Idźcie. One zaś wypadłszy, weszły w wieprze. A oto całe stado rzuciło się w morze z urwistego brzegu i zginęło w wodach.",
      "Pasterze zaś uciekli i przybywszy do miasta opowiedzieli wszystko, i o tym, co się stało z opętanymi.",
      "A oto całe miasto wyszło naprzeciw Jezusa i ujrzawszy go prosili, aby odszedł z ich granic."
    ],
    [
      "A (Jezus) wstąpiwszy do łodzi przeprawił się i przybył do miasta swego.",
      "I oto przynieśli mu paralityka, leżącego na łożu. A widząc ich wiarę, rzekł Jezus paralitykowi: Ufaj, synu, odpuszczają ci się grzechy.",
      "A oto niektórzy z uczonych w Piśmie myśleli sobie: On bluźni.",
      "Jezus zaś, przeniknąwszy ich myśli, powiedział: Czemuż źle myślicie w sercach waszych?",
      "Cóż łatwiej jest powiedzieć: Odpuszczają ci się grzechy, czy też: Wstań a chodź?",
      "A żebyście jednak wiedzieli, że Syn Człowieczy ma na ziemi moc odpuszczania grzechów, przeto rzecze do paralityka: Wstań, weź łoże swe i idź do domu twego.",
      "I wstał, i poszedł do domu swego,",
      "Co widząc rzesze ulękły się i oddały chwałę Bogu, który dał taką moc ludziom.",
      "A odchodząc stamtąd, ujrzał Jezus pewnego człowieka, imieniem Mateusz, siedzącego przy cle. I mówi mu: Pójdź za mną. I wstawszy poszedł za nim.",
      "I stało się, kiedy siedział w domu, u stołu, że wielu celników i grzeszników przyszedłszy, zasiadło do stołu razem z Jezusem i uczniami jego.",
      "Co widząc faryzeusze mówili do uczniów jego: Czemuż to z celnikami i grzesznikami jada wasz nauczyciel?",
      "A on, usłyszawszy to, rzekł: Nie trzeba lekarza zdrowym, ale tym, którzy się źle mają.",
      "Idźcie tedy i nauczcie się, co znaczy: Miłosierdzia chcę, a nie ofiary (Oz. 6,6). Bom nie przyszedł wzywać sprawiedliwych, ale grzeszników.",
      "A wtedy przystąpili do niego uczniowie Jana mówiąc: Czemuż to my i faryzeusze (często) pościmy, a uczniowie twoi nie poszczą?",
      "I rzekł im Jezus: Czyż goście weselni mogą się smucić, dopóki oblubieniec jest z nimi? Ale przyjdą dni, gdy zabiorą im oblubieńca, i wtedy będą pościć.",
      "A nikt nie wszywa łaty nowego sukna do starego płaszcza, bo obrywa od płaszcza całość jego i przedarcie gorszym się staje.",
      "Ani też nie zlewają młodego wina w stare naczynia skórzane, bo pękają naczynia i wino się rozlewa, a naczynia niszczeją. Ale młode wino zlewają do nowych naczyń: a tak jedno i drugie zachowuje się.",
      "A gdy to do nich mówił, oto książę pewien przystąpił i pokłonił mu się mówiąc: Córka moja chwilę temu skonała, ale pójdź, włóż na nią rękę twoją, a żyć będzie.",
      "A Jezus wstawszy, poszedł za nim wraz z uczniami swymi.",
      "I oto niewiasta, która przez dwanaście lat cierpiała na krwotok, podeszła z tyłu i dotknęła się kraju szaty jego.",
      "Bo mówiła sobie w duszy: Bylem się tylko dotknęła jego szaty, będę zdrowa.",
      "A Jezus, obróciwszy się i ujrzawszy ją, rzekł: Ufaj, córko, wiara twoja uzdrowiła cię. I uzdrowiona była niewiasta od onej godziny.",
      "A gdy Jezus przybył do domu księcia i ujrzał fletnistów i tłum zgiełk czyniący, rzekł:",
      "Odstąpcie, nie umarła bowiem dzieweczka, ale śpi. I wyśmiewano się z niego.",
      "A gdy tłum odprawiono wszedł i ujął rękę jej, i powstała dzieweczka.",
      "I rozeszła się wieść o tym po całej okolicy.",
      "A gdy Jezus odchodził stamtąd, szli za nim dwaj ślepcy wołając i mówiąc: Zmiłuj się nad nami, Synu Dawidów.",
      "A skoro wszedł do domu, ślepcy przystąpili do niego. I rzecze im Jezus: Wierzycie, że mogę to uczynić? A oni mówią: Tak, Panie.",
      "Wówczas dotknął się oczu ich, mówiąc: Niechże się wam stanie, według wiary waszej.",
      "I otworzyły się oczy ich. A Jezus zagroził im mówiąc: Baczcie, aby się kto nie dowiedział.",
      "Ale oni odszedłszy, sławili go po całej ziemi.",
      "A kiedy wychodzili, oto przywieziono mu opętanego, który był niemy.",
      "A po wypędzeniu złego ducha niemy przemówił. I zdumiały się rzesze mówiąc: Nigdy się to nie zdarzyło w Izraelu.",
      "Faryzeusze zaś mówili: Mocą księcia diabelskiego wypędza złe duchy.",
      "I obchodził Jezus wszystkie miasta i wioski, nauczając w tamtejszych synagogach, głosząc Ewangelię Królestwa i uzdrawiając wszelką chorobę i wszelką niemoc.",
      "A widząc rzesze, ulitował się nad nimi, że byli strudzeni i porzuceni jak owce bez pasterza.",
      "Wtedy powiedział do uczniów swoich: Żniwo wprawdzie wielkie, ale robotników mało.",
      "Proście zatem Pana żniwa, aby wysłał robotników na żniwo swoje."
    ],
    [
      "I wezwawszy do siebie dwunastu uczniów swoich,",
      "dał im moc nad duchami nieczystymi, aby je wypędzali i uzdrawiali wszelką chorobę i wszelką niemoc.",
      "A te są imiona dwunastu Apostołów: pierwszy Szymon, którego zowią Piotrem, i Andrzej, brat jego.",
      "Jakub, syn Zebedeuszowy, i Jan, brat jego; Filip i Bartłomiej, Tomasz i Mateusz celnik, Jakub, syn Alfeuszowy, i Tadeusz,",
      "Szymon Kananejczyk i Judasz Iszkariota, który go też zdradził.",
      "Tych dwunastu wysłał Jezus, rozkazując im i mówiąc: Na drogę pogan nie zachodźcie i do żadnego miasta samarytańskiego nie wstępujcie.",
      "Ale raczej idźcie do owiec, które poginęły z domu Izraela.",
      "A idąc przepowiadajcie, mówiąc: przybliżyło się Królestwo Niebieskie. Chorych uzdrawiajcie, zmarłych wskrzeszajcie, oczyszczajcie trędowatych, czarty wyrzucajcie. Darmoście wzięli, darmo dawajcie.",
      "Nie zabierajcie ani złota, ani srebra, ani pieniędzy do trzosów waszych.",
      "Ani torby podróżnej, ani dwu sukien, ani sandałów, ani laski, albowiem godzien jest robotnik strawy swojej.",
      "A do któregokolwiek miasta albo wsi wejdziecie, zapytajcie, kto jest godny w nim i tam mieszkajcie, aż do waszego odejścia.",
      "A wchodząc do domu, pozdrówcie go. I jeśliby dom ten był godzien, niechże na niego zstąpi pokój wasz.",
      "A jeśliby nie był godzien, niech pokój wasz do was wróci.",
      "I jeśliby was ktokolwiek nie przyjął i nie chciał słuchać mów waszych, wyszedłszy z owego domu lub miasta strząśnijcie proch z nóg waszych.",
      "Zaprawdę powiadam wam, lżej będzie ziemi sodomskiej i gomorejskiej w dzień sądny niż owemu miastu.",
      "Oto posyłam was jak owce między wilki: bądźcie więc przezorni jak węże, a prości jak gołębice.",
      "A strzeżcie się ludzi. Powiodą was bowiem na sądy i w synagogach swoich będą was biczować.",
      "Z mego powodu przed rządców i królów wodzeni będziecie, na świadectwo im i poganom.",
      "A kiedy was wydadzą, nie troszczcie się o to, co i jak macie mówić, bo co macie mówić, będzie wam dane onej godziny.",
      "Nie wy bowiem jesteście, którzy mówicie, lecz Duch Ojca waszego, który w was mówi.",
      "I wyda na śmierć brat brata i ojciec syna, i powstaną dzieci przeciw rodzicom i o śmierć ich przyprawią.",
      "I będziecie w nienawiści u wszystkich dla imienia mego. Ale kto wytrwa aż do końca, ten będzie zbawiony.",
      "Gdy was prześladować będą w tym mieście, uchodźcie do innego. Zaprawdę bowiem powiadam wam, że nie skończycie miast izraelskich, aż przyjdzie Syn Człowieczy.",
      "Nie jest uczeń nad mistrza ani też sługa nad pana swego.",
      "Wystarczy uczniowi, żeby był jak mistrz jego, a słudze jak jego pan. Jeśli pana domu nazwali Beelzebulem, jakże daleko więcej domowników jego.",
      "Przeto nie bójcie się ich. Nie ma bowiem nic zakrytego, czego by wiedzieć nie miano.",
      "Co wam mówię w ciemności, powtarzajcie to jawnie i co słyszycie na ucho, rozgłaszajcie na dachach.",
      "A nie bójcie się tych, którzy zabijają ciało, duszy zaś zabić nie mogą. Raczej bójcie się tego, który może i duszę, i ciało zatracić w piekle.",
      "Czyż za drobny pieniądz nie sprzedają dwóch wróbli? A żaden z nich nie upadnie na ziemię bez Ojca waszego.",
      "Nawet włosy wasze na głowie wszystkie są policzone.",
      "Nie lękajcie się więc, lepsi jesteście wy, niż wiele wróbli.",
      "Każdego, który się przyzna do mnie przed ludźmi, uznam za swego i ja przed Ojcem moim, który jest w niebiesiech.",
      "A tego, kto by się zaparł mnie przed ludźmi, zaprę się i ja przed Ojcem moim, który jest w niebiesiech.",
      "Nie mniemajcie, że przyszedłem zesłać pokój na ziemię: nie przyniosłem pokoju, ale miecz.",
      "Przyszedłem bowiem oddzielić syna od ojca jego i córkę od matki jej, i oblubienicę od świekry jej:",
      "i będą nieprzyjaciółmi człowieka domownicy jego.",
      "Kto miłuje ojca albo matkę bardziej niż mnie, nie jest mnie godzien; i kto miłuje syna albo córkę bardziej niż mnie, nie jest mnie godzien.",
      "I kto nie bierze krzyża swego i nie naśladuje mnie, nie jest mnie godzien.",
      "Kto znalazł duszę swoją, straci ją, a kto by stracił duszę swą dla mnie, znajdzie ją.",
      "Kto was przyjmuje, mnie przyjmuje, a kto mnie przyjmuje, przyjmuje tego, który mię posłał.",
      "Kto przyjmuje proroka w imię proroka, zapłatę proroka weźmie, a kto przyjmuje sprawiedliwego w imię sprawiedliwego, zapłatę sprawiedliwego weźmie.",
      "A ktokolwiek by jednemu z tych małych, jako że jest uczniem, podał kubek zimnej wody — zaprawdę powiadam wam, nie straci zapłaty swojej."
    ],
    [
      "I stało się, gdy skończył Jezus dawać wskazania dwunastu uczniom swoim, odszedł stamtąd, aby uczyć i przepowiadać w miastach ich.",
      "A Jan usłyszawszy w więzieniu o dziełach Chrystusowych, wysłał uczniów swoich, aby",
      "go zapytać: Czyś ty jest ten, który ma nadejść, czy też innego czekamy?",
      "A odpowiadając Jezus, rzekł im: Idźcie, oznajmijcie Janowi, co tu słyszycie i widzicie.",
      "Ślepi widzą, chromi chodzą, trędowaci są oczyszczeni, głusi słyszą, umarli zmartwychwstają, ubogim głoszona jest ewangelia,",
      "a błogosławiony, który się ze mnie nie zgorszy.",
      "A kiedy oni odeszli, począł Jezus mówić do rzesz o Janie: Co wyszliście oglądać na pustyni? Trzcinę chwiejącą się od wiatru?",
      "Cóż więc wyszliście oglądać? Czy człowieka w miękkie szaty obleczonego? Oto ci, którzy miękkie szaty noszą, przebywają w domach królewskich.",
      "Ale po co wyszliście? Aby ujrzeć Proroka? Zaiste, powiadam wam: I więcej niż Proroka.",
      "Ten jest bowiem, o którym napisano: Oto posyłam anioła mego przed obliczem twoim, który przygotuje drogę twą przed tobą. (Mal.3,1)",
      "Zaprawdę powiadam wam, między narodzonymi z niewiast nie powstał większy nad Jana Chrzciciela. A jednak najmniejszy w Królestwie Niebieskim większy jest niż on.",
      "A od dni Jana Chrzciciela aż dotąd Królestwo Niebieskie gwałt cierpi i gwałtownicy porywają je.",
      "Wszyscy bowiem Prorocy i Zakon aż do Jana prorokowali.",
      "Jeżeli zaś wiedzieć chcecie, to on jest Eliaszem, który ma przyjść.",
      "Kto ma uszy, niechaj słucha.",
      "Do czego mam przyrównać to plemię? Podobne jest chłopiętom siedzącym na rynkach, którzy wołając do innych chłopców",
      "mówią: Na flecie wam graliśmy, a nie tańczyliście, lamentowaliśmy, a wyście nie szlochali.",
      "Albowiem przyszedł Jan, który nie jadł ani nie pił, a ci mówią: Czarta ma.",
      "I przyszedł Syn Człowieczy jedząc i pijąc, i mówią: Oto żarłok i opój, przyjaciel celników i grzeszników. Ale usprawiedliwiona jest mądrość przez dzieła swoje.",
      "Wtedy począł czynić wyrzuty miastom, w których stało się najwięcej cudów jego, że nie czyniły pokuty.",
      "Biada tobie, Chorozain! Biada tobie, Betsajdo! Bo gdyby się były w Tyrze i Sydonie stały cuda, które się u was działy, dawno by we włosiennicy i popiele pokutę czyniły.",
      "Wszakże powiadam wam: Lżej będzie Tyrowi i Sydonowi w dzień sądny niż wam.",
      "A ty, Kafarnaum! Czyż się aż do niebios wywyższysz? Spadniesz aż do piekieł. Bo gdyby się były w Sodomie stały cuda, które się u ciebie działy, byłaby się ostała aż po dziś dzień.",
      "Wszakże powiadam wam: Lżej będzie ziemi sodomitów w dzień sądny niż tobie.",
      "Wtedy odpowiadając Jezus rzekł: Wysławiam Cię, Ojcze, Panie nieba i ziemi, iżeś te rzeczy zakrył przed mądrymi i przewidującymi, a objawiłeś je maluczkim.",
      "Tak, Ojcze, bo tak się spodobało tobie.",
      "Wszystko dane mi jest od Ojca mego. I nikt nie zna Syna, tylko Ojciec, ani Ojca nikt nie zna, tylko Syn i ten komu by Syn zechciał objawić.",
      "Pójdźcie do mnie wszyscy, którzy pracujecie i uginacie się pod ciężarem, a ja was pokrzepię.",
      "Weźcie jarzmo moje na siebie i uczcie się ode mnie, że jestem cichy i pokornego serca, a znajdziecie odpoczynek dla dusz waszych.",
      "Albowiem jarzmo moje jest błogie, a brzemię moje lekkie."
    ],
    [
      "Dnia pewnego przechodził Jezus w szabat przez zboża, a uczniowie jego będąc głodni poczęli rwać kłosy i spożywać.",
      "Co ujrzawszy faryzeusze rzekli mu: Patrz, oto uczniowie twoi czynią, czego się nie godzi czynić w dzień sobotni.",
      "A on rzekł do nich: Nie czytaliście, co czynił Dawid, kiedy sam łaknął i ci, którzy z nim byli.",
      "Jako wszedł do domu Bożego i spożył chleby pokładne, których jeść nie godziło się ani jemu, ani tym, którzy z nim byli, tylko samym kapłanom.",
      "Albo nie czytaliście w Zakonie, że w szabaty kapłani w świątyni naruszają szabat, a jednak są bez winy.",
      "A powiadam wam, że jest tu ktoś większy niż świątynia.",
      "I gdybyście wiedzieli, co znaczy: Miłosierdzia chcę, a nie ofiary (Oz. 6,6), nie potępialibyście niewinnych.",
      "Albowiem Syn Człowieczy panem jest i szabatu.",
      "A gdy odszedł stamtąd, przyszedł do synagogi ich.",
      "A oto człowiek jakiś mający uschłą rękę; i zapytali go mówiąc: Czy godzi się w szabaty uzdrawiać? A to, aby go mogli oskarżyć.",
      "On zaś odpowiedział im: Czyż który z was, jeśliby miał tylko jedną owcę, a ta wpadłaby mu do dołu w dzień sobotni, nie uchwyci jej i nie wydobędzie?",
      "O ileż więcej wart jest człowiek, niż owca. Przeto godzi się w szabat dobrze czynić.",
      "Po czym rzecze owemu człowiekowi: Wyciągnij rękę. I wyciągnął, i stała się na powrót zdrowa tak jak i druga.",
      "A faryzeusze wyszedłszy, naradzali się przeciw niemu, jak by go zgubić.",
      "A Jezus świadom tego, odszedł stamtąd. A szło za nim ludzi wiele i uzdrowił ich wszystkich",
      "I nakazał im, by go nie wyjawiali.",
      "Aby się wypełniło co powiedziane jest przez Izajasza Proroka:",
      "Oto sługa mój, którego wybrałem, umiłowany mój, którego upodobała sobie dusza moja. Ześlę nań ducha mojego, a będzie ogłaszał sąd poganom.",
      "Nie będzie się wadził ani czynił zgiełku: nikt nie posłyszy po ulicach głosu jego.",
      "Trzciny zgniecionej nie złamie i dymiącego lnu nie dogasi, aż doprowadzi sąd ku zwycięstwu,",
      "a w imieniu jego narody nadzieję mieć będą. (Iz.42,1-4)",
      "Wtedy przywiedli mu opętanego, ślepego i niemego, a on go uzdrowił, tak że niemy mówił i widział.",
      "I zdumiewały się wszystkie rzesze i mówiły: Czyż nie ten jest Synem Dawida?",
      "Faryzeusze zaś usłyszawszy to rzekli: Ten tylko przez Beelzebula, księcia czartowskiego, wygania czarty.",
      "A on znając myśli ich rzekł do nich: Wszelkie królestwo rozdarte niezgodą, bywa spustoszone i wszelkie miasto czy dom rozdzierany niezgodą, nie ostoi się.",
      "A jeśli szatan szatana wypędza, rozdziera go niezgoda. Jakże wtedy ostoi się królestwo jego?",
      "A jeśli ja przez Beelzebula wyrzucam czarty, synowie wasi przez kogo wyrzucają? Dlatego oni będą sędziami waszymi.",
      "Lecz jeśli ja Duchem Bożym wyganiam czarty, to przyszło już do was Królestwo Boże.",
      "Albo jakże może kto wejść do domu mocarza i sprzęt jego zagrabić, jeżeli wpierw mocarza nie zwiąże, a wtedy dopiero dom jego ograbi.",
      "Kto nie jest ze mną, przeciwko mnie jest, i kto nie zgromadza ze mną, rozprasza.",
      "Dlatego powiadam wam: Każdy grzech i bluźnierstwo będzie ludziom odpuszczone, ale bluźnierstwo przeciw Duchowi nie będzie odpuszczone.",
      "I ktokolwiek by wyrzekł słowo przeciw Synowi Człowieczemu, będzie mu odpuszczone, kto by zaś wyrzekł je przeciw Duchowi Świętemu, nie będzie mu odpuszczone ani w tym, ani w przyszłym wieku.",
      "Albo uczyńcie drzewo dobre i owoc jego dobry, albo uczyńcie drzewo złe i owoc jego zły: albowiem z owocu drzewo bywa poznawane.",
      "Plemię żmijowe! Jakże możecie co dobrego mówić, gdyście sami źli. Z obfitości bowiem serca usta mówią",
      "Dobry człowiek ze skarbca dobrego dobre wydobywa rzeczy, a zły człowiek ze skarbca złego wydobywa złe.",
      "A powiadam wam, że z każdego słowa próżnego, które by ludzie wyrzekli, zdadzą sprawę w dzień sądny.",
      "Albowiem ze słów twoich będziesz usprawiedliwiony i ze słów twoich będziesz potępiony.",
      "Wtedy odpowiedzieli mu niektórzy z uczonych w Piśmie i faryzeuszów mówiąc: Nauczycielu, chcielibyśmy widzieć od ciebie znak jaki.",
      "On zaś odpowiadając, rzekł im: Plemię złe i cudzołożne znaku szuka, a nie będzie mu dany znak, jak tylko znak Jonasza Proroka.",
      "Albowiem jak Jonasz był w żywocie wielkiej ryby trzy dni i trzy noce, tak i Syn Człowieczy będzie w sercu ziemi trzy dni i trzy noce.",
      "Niniwici powstaną na sądzie z tym oto plemieniem i potępią je. Jako że czynili pokutę na wołanie Jonasza: a oto tu ktoś większy niż Jonasz.",
      "Królowa z południa powstanie z plemieniem tym na sądzie i potępi je. Przybyła bowiem z krańców ziemi słuchać mądrości Salomona; a oto tu ktoś większy niż Salomon.",
      "A gdy duch nieczysty opuści człowieka, błąka się po miejscach bezwodnych szukając odpoczynku i nie znajduje.",
      "Wtedy powiada: Wrócę do domu mego, skąd wyszedłem, a przyszedłszy znajduje go pustym, umiecionym i przyozdobionym.",
      "Wówczas idzie i bierze ze sobą siedmiu innych duchów gorszych od siebie, i wszedłszy mieszkają tam. I stają się późniejsze rzeczy owego człowieka gorsze niż pierwsze. Tak się też stanie i z tym plemieniem przewrotnym.",
      "Gdy on to jeszcze do rzeszy mówił, oto matka i bracia jego stanęli przed domem, chcąc z nim mówić.",
      "I rzekł mu ktoś: Oto matka twoja i bracia stoją przed domem, pragnąc z tobą mówić.",
      "A on odpowiadając rzekł mówiącemu do niego: Któż jest matką moją i którzy są braćmi moimi?",
      "I wyciągnąwszy rękę ku uczniom swoim, powiedział: Oto matka moja i bracia moi.",
      "Ktokolwiek by bowiem czynił wolę Ojca mego, który jest w niebiesiech, ten bratem moim i siostrą i matką."
    ],
    [
      "Dnia owego Jezus wyszedłszy z domu siedział nad morzem.",
      "I zgromadziły się przy nim rzesze wielkie, tak że wszedłszy do łodzi usiadł, a wszystka rzesza stała na brzegu.",
      "I począł do nich przemawiać długo w przypowieściach mówiąc: Oto wyszedł siewca rozsiewać ziarna.",
      "A gdy siał, jedne ziarna padły przy drodze. I nadleciały ptaki i wydziobały je.",
      "Drugie znów padły na grunt skalisty, gdzie nie miały wiele ziemi, i wzeszły zaraz, bo gleba nie była głęboka.",
      "Skoro jednak wzeszło słońce, wygorzały, a iż nie miały korzenia, poschły.",
      "Inne znowu padły między ciernie: a ciernie wyrosły i zdusiły je.",
      "A inne jeszcze padły na ziemię, na urodzajną, i przyniosły plon: jedne setny, drugi sześćdziesiąty, a inne trzydziesty.",
      "Kto ma uszy, niechaj słucha.",
      "I przystąpiwszy uczniowie rzekli mu: Czemu mówisz do nich w przypowieściach?",
      "A on odpowiadając im rzekł: Wam dane jest poznać tajemnice Królestwa Niebieskiego, ale im tego nie dano.",
      "Bo temu, kto ma, będzie jeszcze więcej dane, tak że obfitować będzie, a temu kto nie ma, i to, co ma, będzie odjęte.",
      "Dlatego mówię do nich w przypowieściach, że patrząc, nie widzą, a słuchając, nie słyszą, ani rozumieją.",
      "I wypełnia się na nich proroctwo Izajasza, które głosi: Słyszeniem słuchać będziecie, a nie zrozumiecie. I wzrokiem patrzeć będziecie, a nie ujrzycie.",
      "Albowiem skamieniało serce ludu tego i uszami z wysiłkiem słyszeli i oczy swe przymknęli, aby przypadkiem oczami nie dostrzec i uszami nie posłyszeć, a sercem nie zrozumieć, a tak nie nawrócić się, ażbym ich uzdrowił. (Iz. 6,9-10)",
      "A oczy wasze błogosławione, że widzą, i uszy wasze, że słyszą.",
      "Zaprawdę bowiem powiadam wam, że wielu proroków i sprawiedliwych pragnęło widzieć, co wy widzicie, a nie widzieli, i słyszeć, co wy słyszycie, a nie słyszeli.",
      "Wy tedy posłuchajcie przypowieści o siewcy:",
      "Do każdego, kto słucha słowa o Królestwie, a nie rozumie go, przychodzi Zły i porywa posiew z serca jego. To ten u którego przy drodze posiano.",
      "A u kogo posiano na gruncie skalistym, ten słucha słowa i natychmiast z radością je przyjmuje.",
      "Nie ma jednak w sobie korzenia, ale jest zmienny. I gdy przypadnie ucisk albo prześladowanie dla słowa, wnet się zraża.",
      "A u kogo posiano wśród cierni, ten wprawdzie słowa słucha, ale troska o rzeczy świata tego i ponęta bogactw przygłuszają słowo i nie przynosi plonu.",
      "U kogo zaś na urodzajnej ziemi posiano, ten słowa słucha i rozumie, ten przynosi plon: a czyni jedno — setny, a drugie — sześćdziesiąty, a inne — trzydziesty.",
      "Inną przypowieść przytoczył im mówiąc: Podobne stało się Królestwo Niebieskie człowiekowi, który posiał dobre nasienie na roli swojej.",
      "A gdy ludzie spali, przyszedł nieprzyjaciel jego i nasiał kąkolu między pszenicą i odszedł.",
      "A gdy urosło zboże i owoc wydało, wtedy ukazał się i kąkol.",
      "Przystąpiwszy tedy słudzy gospodarza rzekli mu: Panie, czyż nie posiałeś dobrego nasienia na roli swojej? Skądże się tedy wziął kąkol?",
      "A on rzekł im: Nieprzyjazny człowiek to uczynił. Mówią mu tedy słudzy: Chcesz, żebyśmy poszli i zebrali go?",
      "A on powiada: Nie, byście zbierając kąkol, nie wykorzenili z nim i pszenicy.",
      "Dozwólcie obojgu róść aż do żniwa, a w czasie żniwa powiem żeńcom: Zbierzcie wpierw kąkol i zwiążcie go w snopki na spalenie, a pszenicę zgromadźcie do gumna mojego.",
      "Inną przypowieść powiedział im: Podobne jest Królestwo Niebieskie ziarnu gorczycznemu, które człowiek wziąwszy, posiał na roli swojej.",
      "Choć najmniejsze ze wszystkiego nasienia, gdy jednak wzrośnie, jest większe od wszystkich krzewów. Staje się drzewem, tak że ptaki niebieskie nadlatują i gnieżdżą się w gałęziach jego.",
      "Inną przypowieść powiedział im: Podobne jest Królestwo Niebieskie do kwasu, który niewiasta wziąwszy skryła w trzy miary mąki, aż zakwasiło się wszystko.",
      "To wszystko mówił Jezus do rzesz w przypowieściach, a bez przypowieści niczego im nie mówił.",
      "Aby się wypełniło, co jest powiedziane przez Proroka: Otworzę usta moje w przypowieściach. Wypowiadać będę rzeczy skryte od założenia świata. (Ps. 78,2)",
      "Wtedy, rozpuściwszy rzesze, wrócił do domu. I przystąpili do niego uczniowie jego mówiąc: Wyłóż nam ową przypowieść o kąkolu na roli.",
      "A on odpowiadając rzekł: Tym, który rozsiewa dobre nasienie, jest Syn Człowieczy,",
      "rolą zaś jest świat. Dobrym nasieniem są synowie Królestwa, a kąkolem — synowie zła.",
      "Nieprzyjacielem zaś, który go posiał, jest diabeł. Żniwem jest koniec świata, a żniwiarzami — aniołowie.",
      "Jako tedy zbierają kąkol i w ogniu go palą, tak będzie przy końcu świata.",
      "Pośle Syn Człowieczy aniołów swoich i zbiorą z Królestwa jego wszystkie zgorszenia i tych, którzy czynią nieprawość.",
      "A wrzucą ich w piec ognisty. Tam będzie płacz i zgrzytanie zębów.",
      "Wówczas sprawiedliwi rozbłysną jak słońce w Królestwie Ojca swego. Kto ma uszy, niechaj słucha.",
      "Podobne jest Królestwo Niebieskie do skarbu ukrytego w roli, który, gdy go człowiek znalazł, skrył, a przejęty radością poszedł, sprzedał wszystko, co miał, i kupił ową rolę.",
      "To znowu podobne jest Królestwo Niebieskie kupcowi, poszukującemu pięknych pereł.",
      "A znalazłszy perłę jedną bardzo kosztowną, poszedł, sprzedał wszystko co miał, i nabył ją.",
      "To znów podobne jest Królestwo Niebieskie do sieci zapuszczonej w morze, którą zagarnięto ryby wszelkiego rodzaju.",
      "I wyciągnąwszy ją na brzeg, gdy była pełna, usiedli i dobre powybierali do naczyń, a złe precz wyrzucili.",
      "Tak będzie przy końcu świata. Wyjdą aniołowie i wyłączą złych spośród sprawiedliwych",
      "i wrzucą ich w piec ognisty. Tam będzie płacz i zgrzytanie zębów.",
      "Zrozumieliście to wszystko? Mówią mu: Tak.",
      "A on rzekł im: Przeto każdy uczony w Piśmie, biegły w nauce o Królestwie Niebieskim, podobny jest do człowieka gospodarza, który dobywa ze skarbca swego rzeczy nowe i stare.",
      "I stało się, gdy dokończył Jezus tych przypowieści, odszedł stamtąd.",
      "A przyszedłszy do swego rodzinnego miasta nauczał ich w tamtejszej synagodze, tak że zdumiewali się i mówili: Skądże w nim ta mądrość i moc?",
      "Czyż to nie syn cieśli? Czyż matki jego nie zowią Maryją, a braci — Jakubem i Józefem, Szymonem i Judą?",
      "A siostry jego, czyż wszystkie nie znajdują się wśród nas? Skądże mu tedy to wszystko?",
      "I gorszyli się z niego. A Jezus rzekł im: Prorok bez czci jest tylko w ojczyźnie i w domu swoim.",
      "I nie uczynił tam cudów wielu dla niedowiarstwa ich."
    ],
    [
      "W owym czasie do Heroda tetrarchy doszła wieść o Jezusie.",
      "I rzekł do sług swoich: To Jan Chrzciciel. On to z martwych powstał i dlatego cuda się przez niego dzieją.",
      "Herod bowiem pojmawszy Jana, nałożył mu więzy i wtrącił do więzienia z przyczyny Herodiady, żony brata swego, Filipa.",
      "Gdyż Jan powiadał: Nie godzi ci się jej zatrzymywać.",
      "I chciał go Herod pozbawić życia, lękał się jednak tłumu, miano bowiem Jana za Proroka.",
      "Ale gdy przyszedł dzień urodzin Heroda, tańczyła córka Herodiady wobec wszystkich i spodobała się Herodowi.",
      "Toteż pod przysięgą obiecał jej dać, o cokolwiek by prosiła.",
      "Ona zaś nauczona przez matkę swą: Daj mi, rzekła, tu na misie głowę Jana Chrzciciela.",
      "I zasmucił się król. Ale dla przysięgi i dla tych, którzy pospołu siedzieli, polecił dać.",
      "Posłał tedy i ściął Jana w więzieniu.",
      "A przyniesiono głowę jego na misie i oddano dziewczynie, a ta zaniosła ją matce swojej.",
      "A uczniowie jego przystąpiwszy wzięli ciało i pogrzebali je. I przyszedłszy opowiedzieli o tym Jezusowi.",
      "Gdy Jezus usłyszał o tym, oddalił się stamtąd na łodzi, na miejsce pustynne i samotne. A kiedy to usłyszały rzesze z miast, poszły za nim pieszo.",
      "I wyszedłszy ujrzał wielką rzeszę i ulitował się nad nimi i uzdrowił chorych spośród nich.",
      "Z nastaniem zaś wieczoru przystąpili do niego uczniowie mówiąc: Miejsce tu pustynne, a pora spóźniona, rozpuść (przeto) rzeszę, aby poszli do wsi i kupili sobie żywności.",
      "Jezus zaś rzekł im: Nie potrzebują odchodzić, wy dajcie im jeść.",
      "A oni mówią mu: Nie mamy tu jak tylko pięć chlebów i dwie ryby.",
      "Tedy im rzekł: Przynieście mi je tutaj.",
      "A rozkazawszy rzeszy usiąść na trawie i wziąwszy pięć chlebów i dwie ryby, wejrzawszy w niebo, pobłogosławił. I łamiąc, rozdał chleby uczniom, a uczniowie — rzeszy.",
      "I jedli wszyscy, i nasycili się, a z resztek zebrali dwanaście koszów pełnych ułomków.",
      "Tych zaś, którzy jedli, było około pięciu tysięcy mężów, oprócz niewiast i dzieci.",
      "Wnet potem rozkazał uczniom wsiąść do łodzi i uprzedzić go na drugi brzeg, dopóki nie rozpuści rzeszy.",
      "A rozpuściwszy rzeszę, wszedł na górę sam na modlitwę. I gdy nastał wieczór, sam jeden tam pozostawał.",
      "A łódź oddaliła się już o wiele stadiów od brzegu i miotały nią fale, albowiem wiatr był przeciwny.",
      "A o czwartej straty nocnej przyszedł do nich, idąc po morzu.",
      "I ujrzawszy go idącego po morzu, zatrwożyli się uczniowie mówiąc: To widmo! I z bojaźni krzyknęli.",
      "Ale Jezus zaraz przemówił do nich: Ufajcie, jam jest, nie trwóżcie się.",
      "Odpowiadając zaś Piotr rzekł mu: Panie, jeśliś to ty, rozkaż mi przyjść do siebie po wodach.",
      "A on rzekł: Przyjdź! I wyszedłszy Piotr z łodzi, szedł po wodzie i zbliżył się do Jezusa.",
      "Ale obaczywszy wiatr gwałtowny uląkł się, i gdy począł tonąć, zawołał mówiąc: Panie, ratuj mię!",
      "A Jezus, wyciągnąwszy natychmiast rękę, uchwycił go i rzecze mu: Małej wiary, czemuś zwątpił?",
      "A gdy weszli do łodzi, uciszył się wiatr.",
      "Ci zaś, którzy byli w łodzi, złożyli mu pokłon mówiąc: Prawdziwie jesteś Synem Bożym.",
      "I kiedy się przeprawili, przybyli na równinę Genezaret.",
      "Ludzie zaś owego miejsca, gdy go poznali, rozesłali po wszystkiej owej krainie i przynieśli mu wszystkich, chorych.",
      "I prosili go, aby się choć krańca szaty jego dotknąć mogli. A którzykolwiek się dotknęli, byli uzdrowieni."
    ],
    [
      "Przystępują wtedy do Jezusa faryzeusze i uczeni w Piśmie z Jerozolimy mówiąc:",
      "Czemu uczniowie twoi wykraczają przeciw podaniu starszych? Nie obmywają bowiem rąk, gdy mają chleb spożywać.",
      "On zaś odpowiadając im rzekł: Czemu i wy wykraczacie przeciw ustawie Bożej, dla podania waszego? Albowiem Bóg rzekł:",
      "„Czcij ojca i matkę” (Wyjśc. 20,12) oraz „Kto by złorzeczył ojcu lub matce, śmiercią niech będzie ukarany” (Wyjśc. 21,17).",
      "Wy zaś powiadacie: Ktokolwiek by rzekł ojcu albo matce: Ofiarą jest cokolwiek ode mnie byłoby dla ciebie wsparciem,",
      "będzie mógł nie wesprzeć ojca swego albo matki swojej. I przekreśliliście słowo Boże dla podania waszego.",
      "Obłudnicy, dobrze o was prorokował Izajasz mówiąc:",
      "Lud ten czci mnie wargami, ale serce ich dalekie jest ode mnie,",
      "lecz na próżno cześć mi oddają, gdy głoszą — w nauczaniu swym — ustawy ludzkie. (Iz. 29,13)",
      "I wezwawszy do siebie rzeszę, rzekł im: Słuchajcie i rozumiejcie:",
      "Nie to plami człowieka, co wchodzi do ust, ale to plami człowieka, co z ust wychodzi.",
      "Przystąpili tedy uczniowie i mówią mu: Czy wiesz, że faryzeusze, posłyszawszy to słowo, zgorszyli się?",
      "A on odpowiadając rzekł: Każdy szczep, którego nie szczepił Ojciec mój niebieski, wykorzeniony będzie.",
      "Zaniechajcie ich, bo ślepi są i przewodnicy ślepych. A jeśliby ślepy ślepego wiódł, obydwaj w dół wpadną.",
      "A Piotr odpowiadając rzekł mu: Wyłóż nam tę przypowieść.",
      "A on rzekł: To i wy jeszcze nie macie zrozumienia?",
      "Nie rozumiecie, że wszystko, co do ust wchodzi, idzie do żołądka i wydala się na zewnątrz.",
      "Ale to, co z ust wychodzi, pochodzi z serca, i to plami człowieka:",
      "z serca bowiem pochodzą złe myśli, zabójstwa, cudzołóstwa, nieczystości, kradzieże, fałszywe świadectwa, bluźnierstwa.",
      "To jest, co plami człowieka. Ale jeść nieobmytymi rękoma człowieka nie plami.",
      "A wyszedłszy stamtąd, Jezus udał się w okolice Tyru i Sydonu.",
      "I oto niewiasta chananejska wyszła z owych stron, i wołała mówiąc: Zmiłuj się nade mną, Panie, Synu Dawidowy, córka moja ciężko przez szatana jest dręczona.",
      "A on nie odpowiedział jej ani słowa. Wówczas przystąpili uczniowie jego i prosili go mówiąc: Odpraw ją, bo woła za nami.",
      "On zaś odpowiadając rzekł: Nie jestem posłany jeno do owiec, które zginęły z domu izraelskiego.",
      "A ona przybliżyła się i złożyła mu pokłon mówiąc: Panie, wspomóż mię.",
      "A on odpowiadając rzekł: Niedobrze jest zabierać chleb dzieciom i rzucać szczeniętom.",
      "Ona zaś powiedziała: Tak, Panie, ale przecież i szczenięta jedzą z odrobin, które padają ze stołu panów ich.",
      "Wtedy odpowiadając Jezus rzekł do niej: O niewiasto! Wielka jest wiara twoja; niechaj ci się stanie, jak chcesz. I była uzdrowiona córka jej w tej godzinie.",
      "A odszedłszy stamtąd przybył Jezus nad Morze Galilejskie i wstąpiwszy na górę pozostawał tam.",
      "I przystąpiły do niego wielkie rzesze, mając z sobą kulawych, nie władających rękami, ślepych, niemych i innych wielu. I złożyli ich do stóp jego, a on ich uzdrowił,",
      "tak że zdumiały się rzesze widząc, że niemi — mówią, ułomni — mają ręce zdrowe, chromi — chodzą, a ślepi widzą. I oddały chwałę Bogu Izraela.",
      "Jezus zaś, przywoławszy uczniów swoich rzekł: Żal mi rzeszy, bo oto już trzy dni trwają przy mnie, a nie mają co jeść. A nie chcę ich odprawić głodnymi, aby nie ustali w drodze.",
      "Mówią mu tedy uczniowie. Skądże nam na pustyni tyle chleba, aby nakarmić tak wielką rzeszę?",
      "Mówi im Jezus: Ile macie chlebów? A oni rzekli: Siedem i trochę rybek.",
      "A on rozkazawszy rzeszy usiąść na ziemi,",
      "wziął siedem chlebów i ryby. I dzięki uczyniwszy, łamał i dawał uczniom, a uczniowie rozdawali rzeszy.",
      "I jedli wszyscy, i nasycili się. A odrobin, które pozostały, zebrano siedem pełnych koszów.",
      "Było zaś tych, którzy jedli, (około) czterech tysięcy mężów, oprócz niewiast i dzieci.",
      "A rozpuściwszy rzeszę, wszedł do łodzi i przybył do krainy Magadan."
    ],
    [
      "A przystąpili faryzeusze i saduceusze, i doświadczając go prosili, aby znak jaki z nieba im ukazał.",
      "A on odpowiadając rzekł do nich: Gdy zapadnie wieczór, mówicie: Będzie pogodnie, bo czerwieni się niebo.",
      "A rankiem: Dziś burza, bo niebo posępnie płomienieje.",
      "Wygląd przeto nieba rozpoznawać umiecie, a znamion czasu nie potraficie? Plemię złe i cudzołożne znaku szuka, a inny znak nie będzie mu dany, jak tylko znak Jonasza. I opuściwszy ich odszedł.",
      "A gdy się przeprawiali uczniowie na drugi brzeg, zapomnieli wziąć z sobą chlebów.",
      "I powiedział im Jezus: Baczcie, a strzeżcie się kwasu faryzeuszów i saduceuszów.",
      "Oni zaś zastanawiali się, mówiąc do siebie: nie wzięliśmy chlebów.",
      "A Jezus, wiedząc o tym, powiedział: Małej wiary! Czemuż to rozważacie między sobą, że chlebów nie macie?",
      "Jeszcze nie rozumiecie ani nie pamiętacie na pięć chlebów dla pięciu tysięcy (ludzi)? A ileż to koszów zebraliście?",
      "Ani też na siedem chlebów dla czterech tysięcy (ludzi)? A koszów ileście zebrali?",
      "Czemuż nie rozumiecie, żem wam nie o chlebie mówił: Strzeżcie się kwasu faryzeuszów i saduceuszów?",
      "Wtedy zrozumieli, że nie mówił, aby się strzegli kwasu chlebowego, ale nauki faryzeuszów i saduceuszów.",
      "A przyszedłszy w okolicę Cezarei Filipowej, pytał Jezus uczniów swoich mówiąc: Za kogo mają ludzie Syna Człowieczego?",
      "A oni powiedzieli: Jedni za Jana Chrzciciela, drudzy za Eliasza, a inni za Jeremiasza albo za jednego z proroków.",
      "Mówi im: A wy, za kogo mnie macie?",
      "Odpowiadając Szymon Piotr rzekł: Tyś jest Chrystus, Syn Boga żywego.",
      "A odpowiadając Jezus rzekł mu: Błogosławionyś, Szymonie Bar Jona, bo ciało i krew nie objawiły tobie, tylko Ojciec mój, który jest w niebiesiech.",
      "A ja ci powiadam, że ty jesteś Opoką, a na tej Opoce zbuduję Kościół mój i bramy piekielne nie zwyciężą go.",
      "(I) tobie dam klucze Królestwa Niebieskiego: a cokolwiek zwiążesz na ziemi, będzie związane i w niebiesiech; i cokolwiek rozwiążesz na ziemi, będzie rozwiązane i w niebiesiech.",
      "Wtedy nakazał uczniom, aby nikomu nie mówili, że on jest Chrystusem.",
      "Odtąd począł Jezus (Chrystus) okazywać uczniom swoim, że potrzeba, aby poszedł do Jeruzalem i tam wycierpiał wiele od starszych, i przedniejszych kapłanów i uczonych w Piśmie; i był zabity, a trzeciego dnia zmartwychwstał.",
      "A Piotr, odwiódłszy go na stronę, począł mu czynić wyrzuty mówiąc: Boże cię uchowaj, Panie, nie przyjdzie to na ciebie.",
      "A obróciwszy się rzekł Piotrowi: Odejdź ode mnie, szatanie, jesteś mi zgorszeniem, bo nie pojmujesz tego, co z Boga jest, ale co z ludzi.",
      "Wtedy Jezus rzekł uczniom swoim: Jeśli kto chce za mną iść, niech się zaprze samego siebie, weźmie krzyż swój i naśladuje mnie.",
      "Albowiem, kto by chciał życie swe zachować, straci je. A kto by stracił życie swe dla mnie, znajdzie je.",
      "Bo cóż za pożytek człowiekowi, choćby cały świat pozyskał, a na życiu swoim poniósł szkodę? Albo co da człowiek w zamian za życie swoje?",
      "Albowiem Syn Człowieczy przyjdzie w chwale Ojca swego z aniołami swymi i wtedy odda każdemu według uczynków jego.",
      "Zaprawdę powiadam wam, że są niektórzy ze stojących tutaj, co nie zaznają śmierci, zanim nie ujrzą Syna Człowieczego, przychodzącego w Królestwie swoim."
    ],
    [
      "A po sześciu dniach bierze Jezus Piotra i Jakuba, i Jana, brata jego, i prowadzi ich na górę wysoką na uboczu.",
      "I przemienił się przed nimi: i rozjaśniało oblicze jego jak słońce, szaty zaś jego stały się jak światłość promienne.",
      "I oto ukazali się im Mojżesz i Eliasz, rozmawiający z nim.",
      "A odpowiadając Piotr rzekł do Jezusa: Panie, dobrze nam tu być; jeżeli chcesz, uczynię tu trzy przybytki; tobie jeden, Mojżeszowi jeden i Eliaszowi jeden.",
      "Gdy to jeszcze mówił, obłok świetlisty okrył ich. I oto głos z obłoku mówiący: Ten jest Syn mój miły, w którym upodobałem sobie: jego słuchajcie.",
      "Usłyszawszy to uczniowie, zlękli się bardzo i padli na oblicze swoje.",
      "I przystąpił Jezus, dotknął ich i rzekł: Wstańcie, a nie lękajcie się.",
      "A podniósłszy oczy, nikogo już nie widzieli, tylko samego Jezusa.",
      "A gdy zstępowali z góry, nakazał im Jezus mówiąc: Nikomu nie mówcie o widzeniu, aż Syn Człowieczy zmartwychwstanie.",
      "I zapytali go uczniowie jego mówiąc: Czemuż zatem uczeni w Piśmie twierdzą, że Eliasz ma przyjść pierwszy?",
      "A on odpowiadając rzekł: Eliasz wprawdzie przyjdzie i naprawi wszystko.",
      "Ale powiadam wam, że Eliasz już przyszedł, a nie poznali go, ale uczynili z nim co chcieli. Tak też i Syn Człowieczy będzie od nich cierpiał.",
      "Wtedy zrozumieli uczniowie, że mówił im o Janie Chrzcicielu.",
      "A gdy przyszli do rzeszy, przystąpił do niego człowiek pewien",
      "i upadł przed nim na kolana mówiąc: Panie, zmiłuj się nad synem moim, bo jest lunatykiem i cierpi wiele złego; często bowiem wpada do ognia, a często i do wody.",
      "I przywiodłem go do uczniów twoich, a nie zdołali go uzdrowić.",
      "A odpowiadając Jezus rzekł: O plemię niewierne i przewrotne, dokądże będę z wami? I długoż was cierpieć będę? Przywiedźcie go tu do mnie.",
      "I zgromił go Jezus, a szatan opuścił go i uzdrowiony był chłopiec w owej godzinie.",
      "Wtedy przystąpili uczniowie do Jezusa na osobności i zapytali: Dlaczego to my nie mogliśmy go wypędzić?",
      "A on mówi im: Dla niewiary waszej. Zaprawdę bowiem powiadam wam, gdybyście mieli wiarę wielkości ziarnka gorczycy, rzeklibyście tej górze: Przejdź stąd tam, a przejdzie, i nic nie będzie dla was niemożliwe.",
      "A ten rodzaj nie wypędza się inaczej, jak przez modlitwę i post.",
      "A gdy przebywali w Galilei, rzekł im Jezus: Syn Człowieczy ma być wydany w ręce ludzkie.",
      "I zabiją go, i trzeciego dnia zmartwychwstanie. I zasmucili się bardzo.",
      "A gdy przyszli do Kafarnaum, przystąpili do Piotra ci, którzy pobierali dydrachmy, i rzekli: Nauczyciel wasz nie płaci dydrachmy?",
      "Rzecze (Piotr): Tak jest. A gdy wszedł do domu, uprzedził go Jezus mówiąc: Co sądzisz, Szymonie? Królowie ziemscy od kogo biorą czynsz alba podatek, od synów swoich czy od obcych?",
      "A gdy on rzekł: Od obcych, powiedział mu Jezus: Zatem wolni są synowie.",
      "Ale byśmy im zgorszenia nie dawali, idź do morza, zarzuć wędkę i pierwszą rybę, która się złowi, weź, a otworzywszy jej pyszczek, znajdziesz stater. Ten wziąwszy, daj go im za mnie i za siebie."
    ],
    [
      "W oną godzinę przystąpili uczniowie do Jezusa mówiąc: Któż tedy jest większy w Królestwie Niebieskim?",
      "A on, przywoławszy dziecię, postawił je w pośrodku nich",
      "i rzekł: Zaprawdę mówię wam, jeśli się nie nawrócicie i nie staniecie jako dzieci, nie wejdziecie do Królestwa Niebieskiego.",
      "Ktokolwiek się przeto uniży jak to dziecię, ten będzie większy w Królestwie Niebieskim.",
      "A ktokolwiek by przyjął jedno takie dziecię w imię moje, mnie przyjmuje,",
      "Kto by zaś zgorszył jedno z tych maleńkich, które we mnie wierzą, lepiej by mu było, aby mu zawieszano u szyi kamień młyński i pogrążono w głębinie morskiej.",
      "Biada światu za zgorszenia. Muszą bowiem przyjść zgorszenia, wszelako biada człowiekowi, przez którego staje się zgorszenie.",
      "A Jeżeli ręka twoja alba noga gorszy cię, odetnij ją i odrzuć precz od siebie. Lepiej dla ciebie ułomnym i chromym wejść do żywota niż mając dwie ręce lub dwie nogi być wrzuconym w ogień wieczny.",
      "I jeżeli oko twoje gorszy cię, wyłup je i odrzuć precz od siebie. Lepiej dla ciebie jednookim wejść do żywota niż mając dwoje oczu być wrzuconym do ognistej gehenny.",
      "Baczcie, abyście nie wzgardzili którymś z tych maluczkich. Powiadam wam bowiem, że aniołowie ich w niebiesiech zawsze widzą oblicze Ojca mego, który jest w niebiesiech.",
      "Syn Człowieczy przyszedł bowiem, aby zbawić, co było zginęło.",
      "Cóż myślicie? Jeśliby jakiś człowiek miał sto owiec, a zbłądziła jedna z nich, czyż nie zostawi w górach dziewięćdziesięciu dziewięciu i nie podąży szukać tej, która zginęła?",
      "A jeśli uda mu się ją odnaleźć, zaprawdę powiadam wam, że się z niej więcej weseli, niż z dziewięćdziesięciu dziewięciu, które nie zbłądziły.",
      "Tak też nie jest wolą Ojca waszego, który jest w niebiesiech, aby miało zginąć jedno z tych maluczkich.",
      "Jeśliby zaś zgrzeszył przeciwko tobie brat twój, idź, a upomnij go w cztery oczy. A gdyby cię usłuchał, pozyskałeś brata twego.",
      "Ale jeżeli nie usłucha, weź z sobą jeszcze jednego albo dwóch, aby na zeznaniu dwóch alba trzech świadków opierała się wszelka sprawa.",
      "A jeżeliby ich nie usłuchał, powiedz Kościołowi. A jeżeliby i Kościoła nie usłuchał, niech będzie jak poganin i celnik.",
      "Zaprawdę powiadam wam, cokolwiek zwiążecie na ziemi, będzie związane i w niebiesiech, a cokolwiek rozwiążecie na ziemi, będzie rozwiązane i w niebiesiech.",
      "I znowu zaprawdę powiadam wam, jeśliby dwaj z was na ziemi zgodnie prosili o rzecz jakąkolwiek, otrzymają ją od Ojca mego, który jest w niebiesiech.",
      "Gdzie bowiem dwaj albo trzej są zgromadzeni w imię moje, tam i ja jestem pośród nich.",
      "Wtedy Piotr przystąpiwszy rzekł do niego: Panie, a ile razy mam mu odpuścić, gdy brat mój zgrzeszy przeciwko mnie? Czyż aż do siedmiukroć?",
      "Mówi mu Jezus: Nie powiadam ci aż do siedmiukroć, ale aż do siedemdziesięciu siedmiukroć.",
      "Dlatego podobne jest Królestwo Niebieskie królowi, który chciał się obliczyć ze sługami swymi.",
      "A gdy począł się obliczać, przywiedziono jednego, który był mu winien dziesięć tysięcy talentów.",
      "I gdy nie miał skąd oddać, kazał go pan zaprzedać i żonę (jego), i dzieci, i wszystko co miał, a oddać.",
      "Wtedy sługa ów upadłszy prosił go mówiąc: Panie, miej cierpliwość nade mną a oddam ci wszystko.",
      "A pan zlitowawszy się nad owym sługą uwolnił go i dług mu darował.",
      "A sługa ów wyszedłszy, spotkał jednego z towarzyszów swoich, który był mu winien sto denarów. I ująwszy go dusił mówiąc: Oddaj coś winien.",
      "A towarzysz ów upadłszy prosił go mówiąc: Miej cierpliwość nade mną, a oddam ci.",
      "Ale on nie zgodził się, a odszedłszy, wtrącił go do więzienia, dopóki by mu długu nie zwrócił.",
      "A widząc, co się działo, towarzysze jego zasmucili się bardzo i przyszedłszy, donieśli panu o wszystkim, co się stało.",
      "Wtedy zawołał go pan jego i rzecze mu: Sługo niegodziwy, cały dług darowałem ci, boś mię prosił.",
      "Czyż więc nie przystało, abyś i ty ulitował się nad towarzyszem swoim, jak i ja ulitowałem się nad tobą?",
      "I rozgniewawszy się pan jego, wydał go katom, dopóki mu nie odda całego długu.",
      "Tak i Ojciec mój niebieski uczyni wam, jeśli nie odpuścicie każdy bratu swemu z serc waszych."
    ],
    [
      "I stało się, gdy Jezus skończył te mowy, odszedł z Galilei i przybył ku granicom Judei, za Jordan.",
      "A szły za nim rzesze wielkie, które tam uzdrawiał.",
      "I przystąpili do niego faryzeusze, doświadczając go i mówiąc: Czy godzi się człowiekowi opuścić żonę swoją z jakiejkolwiek przyczyny?",
      "A on odpowiadając rzekł: Czyż nie czytaliście, że Stwórca na początku mężczyznę i niewiastę stworzył ich (Rodz. 1,27) i rzekł:",
      "Dlatego opuści człowiek ojca i matkę i złączy się z żoną swoją i będą dwoje w jednym ciele.",
      "A tak już nie są dwoje, ale jedno ciało (Rodz. 2,24). Co tedy Bóg złączył, człowiek niech nie rozłącza.",
      "Mówią mu tedy: Czemuż więc Mojżesz nakazał dać jej list rozwodowy i opuścić?",
      "A on rzecze im: Mojżesz ze względu na twarde serca wasze dozwolił wam opuszczać żony wasze, lecz na początku nie było tak.",
      "A powiadam wam, że ktokolwiek by opuścił żonę swoją z wyjątkiem przyczyny rozpusty, i pojął inną, cudzołoży.",
      "Mówią mu uczniowie: Jeśli tak się ma rzecz mężczyzny z niewiastą, lepiej się nie żenić.",
      "A on im powiedział: Nie wszyscy pojmują tę naukę, tylko ci, którym jest dane.",
      "Albowiem są trzebieńcy, którzy takimi się z żywota matki narodzili, i są trzebieńcy, których takimi ludzie uczynili, i są trzebieńcy, którzy się sami na to skazali, dla Królestwa Niebieskiego. Kto może pojąć niechaj pojmuje.",
      "Wtedy przywiedziono mu dzieci, aby włożył na nie ręce i modlił się. A uczniowie gromili je.",
      "Lecz Jezus rzekł: Dajcie im spokój, a nie wzbraniajcie im przychodzić do mnie: takich jest bowiem Królestwo Niebieskie.",
      "A włożywszy na nie ręce, odszedł stamtąd.",
      "A oto ktoś zbliżając się rzekł mu: Nauczycielu, co mam czynić dobrego, aby osiągnąć życie wieczne?",
      "A on mu rzekł: Czemu mię pytasz o dobro? Jeden jest tylko Dobry. A jeśli chcesz wejść do żywota, zachowuj przykazania.",
      "Pyta go: Które? Jezus zaś powiedział:  Nie zabijaj, nie cudzołóż, nie kradnij, nie mów fałszywego świadectwa,",
      "czcij ojca i matkę, a miłuj bliźniego twego jako siebie samego (Wyjśc. 20,12-15).",
      "Rzecze mu młodzieniec: Wszystkiego tego strzegłem, czegóż brak mi jeszcze?",
      "Powiedział mu Jezus: Jeżeli chcesz być doskonałym, idź, sprzedaj wszystko, co masz, i rozdaj ubogim, a będziesz miał skarb w niebie; a przyjdź i pójdź za mną.",
      "Gdy posłyszał słowo to młodzieniec, odszedł zasmucony, miał bowiem wiele majątku.",
      "A Jezus rzekł uczniom swoim: Zaprawdę powiadam wam, że bogacz z trudnością wejdzie do Królestwa Niebieskiego.",
      "I znowu powiadam wam: Łatwiej wielbłądowi przejść przez ucho igielne niż bogaczowi wejść do Królestwa Bożego.",
      "Posłyszawszy to uczniowie zdumiewali się bardzo, mówiąc: Któż tedy może być zbawiony?",
      "A Jezus spojrzawszy rzekł im: U ludzi to niemożliwe, ale u Boga wszystko jest możliwe.",
      "Wtedy odpowiadając Piotr powiedział do niego: Otośmy opuścili wszystko i poszli za tobą; cóż więc otrzymamy?",
      "A Jezus rzekł im: Zaprawdę powiadam wam, że wy, którzyście za mną poszli, w odrodzeniu, gdy zasiądzie Syn Człowieczy na stolicy chwały swojej, zasiądziecie i wy na dwunastu stolicach, sądząc dwanaście pokoleń Izraela.",
      "A każdy, kto opuścił dom albo braci, albo siostry, albo ojca, albo matkę, albo synów, albo rolę dla imienia mego, stokroć więcej otrzyma i żywot wieczny osiągnie.",
      "A wielu pierwszych będzie ostatnimi, a ostatnich pierwszymi."
    ],
    [
      "Podobne jest bowiem Królestwo Niebieskie do gospodarza, który wyszedł o samym świcie najmować robotników do swojej winnicy.",
      "A uczyniwszy z robotnikami umowę po denarze za dzień, posłał ich do winnicy swojej.",
      "I wyszedłszy około godziny trzeciej, ujrzał innych stojących na rynku bezczynnie.",
      "I rzekł im: Idźcie i wy do winnicy mojej, a co będzie sprawiedliwe, dam wam.",
      "I poszli. A wyszedłszy znowu około szóstej i dziewiątej godziny, uczynił podobnie.",
      "Wyszedł jeszcze około jedenastej i znalazł innych stojących, i rzecze im. Czemu tu stoicie próżnując dzień cały?",
      "Mówią mu: Bo nas nikt nie najął. Rzecze im: Idźcie i wy do winnicy.",
      "A gdy nadszedł wieczór, mówi pan winnicy rządcy swemu: Zwołaj robotników i daj im zapłatę, począwszy od ostatnich aż do pierwszych.",
      "Gdy więc przyszli owi z jedenastej godziny, otrzymali po denarze.",
      "A gdy przyszli pierwsi, mniemali, że więcej otrzymają, ale i oni otrzymali po denarze.",
      "A wziąwszy, szemrali przeciw gospodarzowi,",
      "mówiąc: Ci ostatni tylko jedną godzinę pracowali, a uczyniłeś ich równymi nam, którzyśmy znosili ciężar dnia i upału.",
      "A on odpowiadając jednemu z nich rzekł: Przyjacielu, nie wyrządzam ci krzywdy. Czyżeś się ze mną nie umówił za denara?",
      "Weź co twoje, a idź; chcę wszakże i temu ostatniemu dać jako i tobie.",
      "Czyż mi nie wolno rozporządzać moim dobytkiem jak chcę? I czyż złym patrzysz okiem na to, żem dobry?",
      "Tak ci ostatni będą pierwszymi, a pierwsi ostatnimi.",
      "A zdążając do Jeruzalem, wziął Jezus dwunastu na osobność, i podczas drogi rzekł im:",
      "Oto wstępujemy do Jeruzalem i Syn Człowieczy będzie wydany przedniejszym kapłanom i uczonym w Piśmie.",
      "I skażą go na śmierć i wydadzą poganom na pośmiewisko, ubiczowanie i ukrzyżowanie. A dnia trzeciego zmartwychwstanie.",
      "Wtedy przystąpiła do niego matka synów Zebedeuszowych z synami swymi, składając mu pokłon i o coś go prosząc.",
      "A on rzekł: Czegóż chcesz? Rzekła mu: Powiedz, aby ci dwaj synowie moi zasiedli w Królestwie twoim, jeden po prawicy twojej, a drugi po lewicy.",
      "A Jezus odpowiadając rzekł: Nie wiecie, o co prosicie. Czy możecie pić kielich, który ja pić będę? Mówią mu: Możemy.",
      "Rzekł im: Kielich mój wprawdzie pić będziecie, ale aby zasiąść po prawicy mojej albo po lewicy, nie jest moją rzeczą dać (wam), lecz tylko tym, którym jest to zgotowane od Ojca mego.",
      "Posłyszawszy to dziesięciu innych, obruszyło się na obydwu braci.",
      "Lecz Jezus wezwał ich do siebie i rzekł: Wiecie, że władcy narodów panują nad nimi i możni rozciągają nad nimi swą władzę.",
      "Między wami tak nie będzie.",
      "Ale ktokolwiek między wami chciałby być wielki, będzie sługą waszym, a ktokolwiek między wami chciałby być pierwszym, ma być niewolnikiem waszym.",
      "Jako i Syn Człowieczy nie przyszedł, aby mu służono, ale aby służyć i duszę swą oddać na okup za wielu.",
      "A gdy wychodzili z Jerycha, szła za nim rzesza wielka.",
      "A oto dwaj ślepcy siedzący przy drodze, kiedy posłyszeli, że przechodzi Jezus, zawołali mówiąc: Panie, zmiłuj się nad nami, Synu Dawidów!",
      "A rzesza gromiła ich, aby zamilkli. Ale oni bardziej jeszcze wołali mówiąc: Panie, zmiłuj się nad nami, Synu Dawidów!",
      "I zatrzymał się Jezus, przywołał ich i rzekł: Co chcecie, abym wam uczynił?",
      "Mówią mu: Panie, aby otworzyły się oczy nasze.",
      "Ulitował się tedy Jezus i dotknął oczu ich, a natychmiast przejrzeli. I poszli za nim."
    ],
    [
      "A gdy już byli blisko Jeruzalem i przyszli do Betfage na Górze Oliwnej, wtedy Jezus wysłał dwóch uczniów",
      "mówiąc im: Idźcie do wsi, która jest przed wami, a niebawem znajdziecie oślicę przywiązaną, i oślę z nią: odwiążcie i przywiedźcie do mnie.",
      "A jeśliby wam kto co mówił, powiecie, że Pan ich potrzebuje, a natychmiast puści je.",
      "A stało się to, aby się wypełniło, co powiedziane jest przez Proroka:",
      "Powiedzcie córce syjońskiej: Oto zdąża ku tobie król twój, łagodny, siedzący na oślicy i na oślęciu, synu podjarzemnej (Zach. 9,9).",
      "Poszli więc uczniowie i uczyniwszy, jak im nakazał Jezus,",
      "przywiedli oślicę z oślęciem i okryli je szatami, a jego posadzili na nie.",
      "A wielka rzesza słała szaty swoje na drodze, a inni obcinali gałązki z drzew i rzucali na drogę.",
      "Rzesze, które wyprzedzały go i które postępowały za nim, wołały mówiąc: Hosanna Synowi Dawidowemu, Błogosławiony, który przybywa w imię Pańskie, Hosanna na wysokościach!  (Ps.118,26)",
      "A gdy wszedł do Jerozolimy, poruszyło się całe miasto mówiąc: Któż to jest?",
      "A lud mówił: To jest Jezus Prorok z Nazaretu galilejskiego.",
      "I wszedł Jezus do świątyni, i powyrzucał wszystkich sprzedających i kupujących w świątyni, a stoły zmieniających pieniądze i ławy sprzedawców gołębi poprzewracał.",
      "I rzecze im: Napisane jest: Dom mój domem modlitwy nazywany będzie, a wy czynicie go jaskinią zbójców.",
      "I przystąpili do niego w świątyni ślepi i chromi, a uzdrowił ich.",
      "A przedniejsi kapłani i uczeni ujrzawszy cuda, jakie uczynił, i dzieci wołające w świątyni i mówiące: Hosanna Synowi Dawidowemu — oburzyli się",
      "i powiedzieli mu: Czy słyszysz, co oni mówią? A Jezus rzecze im: Słyszę, alboście nie czytali: Z ust niemowląt i ssących zgotowałeś sobie chwałę? (Ps. 8,2)",
      "A opuściwszy ich, odszedł poza miasto do Betanii i tam pozostał na noc.",
      "A rano wracając do miasta, łaknął.",
      "I ujrzawszy przy drodze drzewo figowe, podszedł ku niemu. A nie znalazł na nim nic, prócz samych liści i rzekł: Niechaj się nigdy więcej owoc z ciebie nie rodzi. I natychmiast uschła figa.",
      "Co widząc uczniowie, zdumiewali się i mówili: W jaki sposób tak rychło uschła figa?",
      "A odpowiadając Jezus rzekł im: Zaprawdę powiadam wam, gdybyście mieli wiarę, a nie powątpiewali, uczynilibyście to nie tylko z drzewem figowym, ale nawet gdybyście i tej górze powiedzieli: Wznieś się i rzuć się w morze, stanie się tak.",
      "A o cokolwiek prosić będziecie w modlitwie z wiarą — otrzymacie.",
      "A skoro przybył do świątyni przystąpili do niego, kiedy nauczał, przedniejsi kapłani i starsi ludu mówiąc: Jaką mocą to czynisz? I kto ci dał taką władzę?",
      "Odpowiadając Jezus rzekł im: Zapytam też i ja was o jedną rzecz, a gdy mi powiecie, wtedy i ja powiem wam, jaką mocą to czynię.",
      "Chrzest Jana skąd był, z nieba czy z ludzi? A oni zastanawiali się i mówili między sobą:",
      "Jeżeli powiemy: Z nieba, powie nam: Czemuście mu więc nie uwierzyli? A jeżeli powiemy: Z ludzi, boimy się rzeszy, wszyscy bowiem mają Jana za Proroka.",
      "I odpowiadając Jezusowi rzekli: Nie wiemy. A on im na to: Ani też ja wam nie powiem, jaką mocą to czynię.",
      "Ale co się wam zdaje? Człowiek pewien miał dwóch synów. I przystępując do pierwszego, rzekł: Synu, idź dziś pracować do winnicy.",
      "A on odpowiadając rzekł: Dobrze panie — ale nie poszedł.",
      "A zwracając się do drugiego, rzekł mu podobnie. A ten odpowiadając mówił: Nie chcę. Potem zaś tknięty żalem poszedł.",
      "Który z tych dwóch wypełnił wolę ojca? Mówią: Ten drugi. Rzecze im Jezus: Zaprawdę powiadam wam, że celnicy i nierządnice wyprzedzą was do Królestwa Bożego.",
      "Albowiem przyszedł do was Jan drogą sprawiedliwości, a nie uwierzyliście mu, celnicy zaś i nierządnice uwierzyli. Wy jednak widząc to, nawet potem nie opamiętaliście się, aby mu uwierzyć.",
      "Innej przypowieści posłuchajcie. Był gospodarz, który założył winnicę, potem ją ogrodził, wykopał w niej prasę, zbudował wieżę i wynajął ją rolnikom, a sam odjechał w dalekie strony.",
      "A gdy się przybliżył czas owoców, posłał sługi swoje do rolników, aby odebrali owoce jego.",
      "A rolnicy, pojmawszy sługi jego, jednego obili, drugiego zamordowali, a innego ukamienowali.",
      "Znowu posłał inne sługi, więcej niż przedtem, i uczynili im podobnie.",
      "W końcu wysłał do nich syna swego mówiąc: Uszanują syna mego.",
      "Rolnicy zaś, ujrzawszy syna, mówili między sobą: Ten jest dziedzicem, pójdźmy, zabijmy go, a zawładniemy jego dziedzictwem.",
      "I pochwyciwszy go, wyrzucili z winnicy i zabili.",
      "Kiedy więc przybędzie pan winnicy, cóż uczyni owym rolnikom?",
      "Mówią mu: Złoczyńców srodze wygubi, a winnicę wynajmie innym rolnikom, którzy oddawać mu będą owoc w oznaczonym czasie.",
      "Rzecze im Jezus: Czyż nigdy nie czytaliście w Pismach: Kamień, który budujący odrzucili, stał się głowicą węgła. To Pan ją uczynił i dziwne to w oczach naszych (Ps 118,22-23).",
      "Przeto powiadam wam, że odjęte będzie od was Królestwo Boże, a dane narodowi czyniącemu owoce jego.",
      "I kto by upadł na ten kamień, rozbije się, a na kogo by upadł, zmiażdży go.",
      "I usłyszawszy przypowieści jego przedniejsi kapłani i faryzeusze, poznali, że o nich mówił.",
      "A usiłując go pojmać, lękali się rzesz, ponieważ miały go za Proroka."
    ],
    [
      "A Jezus odpowiadając mówił do nich znowu w przypowieściach:",
      "Podobne stało się Królestwo Niebieskie królowi, który sprawił gody małżeńskie synowi swemu.",
      "I posłał sługi swoje, aby wezwać zaproszonych na gody, a nie chcieli przyjść.",
      "Potem posłał inne sługi mówiąc: Powiedzcie zaproszonym: Oto przygotowałem ucztę mą, zabite moje woły i co było karmnego, i wszystko gotowe, przybywajcie na gody.",
      "Ale oni nie dbając o to, odeszli: jeden na rolę swoją, drugi do handlu,",
      "a pozostali pochwycili jego sługi i zelżywszy ich, pozabijali.",
      "Rozgniewał się tedy król i posławszy wojska swoje, wytracił owych mężobójców, a miasto ich spalił.",
      "Wtedy rzecze sługom swoim: Gody wprawdzie są gotowe, ale zaproszeni nie byli godni.",
      "Idźcie przeto na rozstaje dróg, a kogokolwiek znajdziecie, wzywajcie na gody.",
      "A słudzy jego wyszedłszy na drogi, zgromadzili wszystkich, których napotkali, złych i dobrych, i napełniła się sala godowa biesiadnikami.",
      "A gdy wszedł król, aby zobaczyć biesiadników, ujrzał tam człowieka nie przyodzianego w szatę godową.",
      "I rzecze mu: Przyjacielu, jakże tu wszedłeś, nie mając szaty godowej? A on milczał.",
      "Wtedy rzekł król sługom: Związawszy mu nogi i ręce, wyrzućcie go na zewnątrz, do ciemności; tam będzie płacz i zgrzytanie zębów.",
      "Albowiem wielu jest wezwanych, lecz mało wybranych.",
      "Wtedy faryzeusze, odszedłszy, naradzali się, jak by go podchwycić w mowie.",
      "I wysyłają do niego uczniów swoich z Herodianami, mówiąc: Nauczycielu, wiemy, żeś prawdomówny i drogi Bożej w prawdzie nauczasz a nie dbasz o nikogo, bo nie oglądasz się na osobę ludzką.",
      "Powiedzże nam zatem, co ci się zdaje: Czy godzi się płacić daninę cesarzowi, czy też nie?",
      "A Jezus, poznawszy ich przewrotność, rzekł: Obłudnicy, czemu mnie kusicie?",
      "Pokażcie mi monetę czynszową. A oni podali mu denar.",
      "I rzecze im: Czyj to wizerunek i napis?",
      "Mówią mu: cesarski. Wtedy powiada im: Oddajcie więc co jest cesarskiego — cesarzowi, a co jest Bożego Bogu.",
      "A posłyszawszy to, zadziwili się, i opuściwszy go, odeszli.",
      "Tegoż dnia przystąpili do mego saduceusze, którzy twierdzą że nie ma zmartwychwstania, i zapytali go",
      "mówiąc: Nauczycielu, Mojżesz powiedział: Jeśliby kto umarł nie mając dzieci, brat jego pojmie jego żonę i wzbudzi potomstwo bratu swemu (Powt. 25,5).",
      "A było u nas siedmiu braci: pierwszy pojąwszy żonę, umarł, i nie mając potomstwa, zostawił żonę bratu swemu.",
      "Podobnie drugi i trzeci, aż do siódmego.",
      "W końcu, po wszystkich umarła i niewiasta.",
      "W chwili zmartwychwstania więc, którego z siedmiu żoną będzie? Jako że wszyscy ją mieli.",
      "A odpowiadając Jezus rzekł im: Błądzicie, nie znając Pism ani mocy Bożej.",
      "W zmartwychwstaniu bowiem ani się żenią, ani za mąż wychodzą ale są jak aniołowie Boży w niebie.",
      "A nie czytaliście, co o powstaniu umarłych powiedziane jest wam przez Boga, mówiącego:",
      "Jam Bóg Abrahama i Bóg Izaaka, i Bóg Jakuba (Wyjść.3,6). Bóg nie jest Bogiem umarłych, ale żywych.",
      "A usłyszawszy to rzesze, zdumiewały się nad nauką jego.",
      "Faryzeusze tedy, słysząc, że zmusił do milczenia saduceuszów, zeszli się razem.",
      "I zapytał go jeden z nich, uczony w Prawie, doświadczając go:",
      "Nauczycielu, które jest największe przykazanie w Prawie?",
      "A on rzekł mu:  Będziesz miłował Pana Boga twego całym sercem twoim i całą duszą twoją i całą myślą twoją (Powt. 6,5).",
      "To jest to wielkie i pierwsze przykazanie.",
      "A drugie podobne temu: Będziesz miłował bliźniego twego jako siebie samego (Kapł. 19,18).",
      "Na tych dwóch przykazaniach całe Prawo zawisło i Prorocy.",
      "A gdy się zebrali faryzeusze, zapytał ich Jezus",
      "mówiąc: Co sądzicie o Mesjaszu? Czyim jest synem? Mówią mu: Dawida.",
      "Rzekł im: Jakże tedy Dawid w Duchu zwie go Panem, mówiąc:",
      "Rzekł Pan Panu memu, siądź po prawicy mojej, aż rzucę nieprzyjaciół twoich pod stopy twoje (Ps. 110,1).",
      "Jeżeli więc Dawid nazywa go Panem, jakże jest synem jego?",
      "A nikt nie mógł mu odpowiedzieć słowa ani też nie śmiał go od owego dnia więcej pytać."
    ],
    [
      "Wtedy Jezus zwrócił się do rzesz i do uczniów swoich, mówiąc:",
      "Na stolicy Mojżeszowej zasiedli uczeni w Piśmie i faryzeusze.",
      "Wszystko zatem, cokolwiek by wam powiedzieli, czyńcie i zachowujcie, ale według uczynków ich nie postępujcie: mówią bowiem, ale nie czynią.",
      "Bo wiążą ciężkie i nieznośne brzemiona i nakładają na barki ludzkie, a sami nawet palcem nie chcą ich ruszyć.",
      "Wszystkie też sprawy swe czynią, aby byli widziani przez ludzi. Powiększają bowiem filakterie swe i wydłużają kraj szat swoich.",
      "Chętnie też zajmują pierwsze miejsca na ucztach i w synagogach,",
      "a lubią pozdrowienia na rynku i aby ich ludzie nazywali „Rabbi”.",
      "Wy zaś nie nazywajcie się nauczycielami, albowiem jeden jest tylko nauczyciel wasz, a wy wszyscy braćmi jesteście.",
      "Ani ojcem waszym nie nazywajcie nikogo na ziemi, bo jeden jest tylko Ojciec wasz, który jest w niebiesiech.",
      "Ani się nie nazywajcie przewodnikami, jeden jest bowiem przewodnik wasz, Chrystus.",
      "A kto większy między wami, sługą waszym będzie.",
      "A kto się wywyższy, będzie poniżony, a kto się uniży, wywyższony będzie.",
      "Biada wam, uczeni w Piśmie i faryzeusze obłudnicy, że zamykacie Królestwo Niebieskie przed ludźmi; bo sami nie wchodzicie ani wchodzącym wejść nie dozwalacie.",
      "—",
      "Biada wam, uczeni w Piśmie i faryzeusze, obłudnicy, że objeżdżacie morze i ląd, abyście zyskali jednego współwyznawcę. A kiedy nim zostanie, czynicie go synem piekła dwakroć więcej, niźliście sami.",
      "Biada wam, ślepi przewodnicy, którzy powiadacie: Ktokolwiek by przysiągł na świątynię, nic to, ale kto by przysiągł na złoto świątyni, dotrzymać winien.",
      "O, głupi i ślepi! Cóż bowiem jest ważniejsze: złoto czy świątynia, która złoto uświęca?",
      "I jeszcze: Ktokolwiek by przysiągł na ołtarz, nic to, ale kto by przysiągł na ofiarę na nim złożoną, dotrzymać winien.",
      "Ślepcy! Cóż jest ważniejsze ofiara czy ołtarz, który ją uświęca?",
      "Kto tedy przysięga na ołtarz, przysięga na niego i na wszystko, co na nim jest.",
      "A kto przysięga na świątynię, przysięga na nią i na tego, który w niej zamieszkuje.",
      "A kto przysięga na niebo, przysięga na tron Boży i na tego, który na nim zasiada.",
      "Biada wam, uczeni w Piśmie i faryzeusze, obłudnicy, że dajecie dziesięcinę z mięty i z anyżu, i z kminku, a pominęliście to, co daleko ważniejsze jest w Zakonie: sąd i miłosierdzie, i wiarę. To trzeba było wypełniać, a tamtego nie pomijać.",
      "Ślepi przewodnicy, którzy przecedzacie komara, a wielbłąda połykacie.",
      "Biada wam, uczeni w Piśmie i faryzeusze, obłudnicy, że obmywacie kielich i misę z zewnątrz, wewnątrz zaś pełne są zdzierstwa i nieczystości.",
      "Ślepy faryzeuszu! Obmyj pierwej wnętrze kielicha, aby i to, co zewnątrz jest, stało się czyste.",
      "Biada wam, uczeni w Piśmie i faryzeusze, obłudnicy, bo podobni jesteście do grobów pobielanych, które na zewnątrz wydają się piękne, wewnątrz zaś pełne są kości trupich i wszelkiego plugastwa.",
      "Tak i wy z zewnątrz wprawdzie wydajecie się ludziom sprawiedliwymi, a wewnątrz pełni jesteście obłudy i nieprawości.",
      "Biada wam, uczeni w Piśmie i faryzeusze, obłudnicy, że budujecie grobowce Prorokom i przyozdabiacie pomniki sprawiedliwych",
      "mówiąc: Gdybyśmy żyli za dni ojców naszych, nie bylibyśmy wspólnikami ich w przelewaniu krwi Proroków.",
      "A tak sami sobie dajecie świadectwo, żeście synami tych, którzy Proroków zabijali.",
      "I wy dopełniacie miary ojców waszych.",
      "Węże! Plemię żmijowe! Jakżeż ujdziecie przed sądem piekła?",
      "Przeto oto i ja posyłam do was Proroków i mędrców, i uczonych w Piśmie. Wielu z nich zabijecie, i ukrzyżujecie, a innych ubiczujecie w synagogach waszych. I będziecie ścigali z miasta do miasta,",
      "aż spadnie na was krew wszystkich sprawiedliwych, która rozlana jest na ziemi, od krwi Abla sprawiedliwego, aż do krwi Zachariasza, syna Barachiaszowego, któregoście zabili między świątynią a ołtarzem.",
      "Zaprawdę powiadam wam, spadnie to wszystko na to plemię.",
      "Jeruzalem, Jeruzalem, które zabijasz Proroków i kamienujesz tych, którzy są do ciebie posłani! Ilekroć chciałem zgromadzić synów twoich, jako kokosz zgromadza pisklęta swe pod skrzydła, a nie chciałoś.",
      "Oto zostanie wam dom wasz pusty.",
      "Albowiem powiadam wam, nie ujrzycie mnie odtąd aż powiecie: Błogosławiony, który przybywa w imię Pańskie (Ps. 118,26)."
    ],
    [
      "A opuściwszy świątynię, Jezus szedł dalej. I przystąpili uczniowie jego, aby mu pokazać gmachy świątynne.",
      "On zaś odpowiadając im rzekł: Widzicie to wszystko? Zaprawdę powiadam wam, nie zostanie tu kamień na kamieniu, który by nie był zwalony.",
      "A gdy siedział na Górze Oliwnej, przystąpili do niego uczniowie na osobności, mówiąc: Powiedz nam, kiedy to będzie, i co za znak przyjścia twego i końca świata?",
      "A odpowiadając Jezus rzekł im: Baczcie, aby was kto nie zwiódł.",
      "Wielu bowiem przyjdzie w imię moje, mówiąc: Jam jest Chrystus, i wielu zwiodą.",
      "A usłyszycie o wojnach i o wieściach wojennych. Baczcie, abyście się nie trwożyli, bo wszystko to stać się musi, ale nie na tym koniec.",
      "Powstanie bowiem naród przeciw narodowi i królestwo przeciw królestwu, i będzie głód, zarazy i miejscami trzęsienia ziemi.",
      "A wszystko to dopiero początki boleści.",
      "Wtedy wydadzą was na udręczenie i zabijać was będą i będziecie w nienawiści u wszystkich narodów, dla imienia mego.",
      "Wówczas wielu ulegnie zgorszeniu i wydawać będą jeden drugiego, i jeden drugiego znienawidzą.",
      "I wielu fałszywych proroków powstanie i zwiodą wielu.",
      "A ponieważ rozmnoży się nieprawość, oziębnie miłość wielu.",
      "Ale kto wytrwa aż do końca, ten będzie zbawiony.",
      "I będzie głoszona ta Ewangelia Królestwa po całej zamieszkałej ziemi, na świadectwo wszystkim narodom, i wtedy to nastąpi koniec.",
      "Gdy tedy ujrzycie brzydotę spustoszenia, zalegającą miejsce święte, a przepowiedzianą przez Daniela Proroka (kto czyta, niech rozumie),",
      "wtedy ci, którzy są w Judei, niech uciekają w góry.",
      "Kto jest na dachu, niech nie zstępuje, aby co wziąć z domu swego;",
      "a kto jest na roli, niechaj nie wraca, by zabrać płaszcz swój.",
      "A biada brzemiennym i karmiącym w owe dni.",
      "A proście, aby ucieczka wasza nie była w zimie ani w szabat.",
      "Będzie bowiem naówczas wielki ucisk, jakiego nie było od początku świata aż dotąd, ani nie będzie.",
      "I gdyby nie zostały skrócone owe dni, nikt nie byłby zachowany, lecz ze względu na wybranych będą skrócone dni owe.",
      "Wtedy, jeśliby wam kto rzekł: Oto tu jest Chrystus albo tam, nie wierzcie.",
      "Powstaną bowiem fałszywi chrystusowie i fałszywi prorocy i czynić będą znaki wielkie i cuda, tak że w błąd wprowadzą (jeśli to być może) nawet i wybranych.",
      "Otom wam przepowiedział.",
      "Jeśliby wam tedy rzekli: Oto na pustyni jest, nie wychodźcie; oto we wnętrzu domów — nie wierzcie.",
      "Albowiem jak błyskawica zabłyśnie od wschodu, a widna jest aż na zachodzie, tak będzie i przyjście Syna Człowieczego.",
      "Gdziekolwiek było by ciało, tam się zgromadzą i sępy.",
      "A natychmiast po udręczeniu owych dni słońce się zaćmi i księżyc nie da światłości swojej a gwiazdy spadać będą z nieba, i moce niebieskie poruszone będą.",
      "A wówczas ukaże się na niebiosach znak Syna Człowieczego i wtedy lamentować będą wszystkie pokolenia ziemi. I ujrzą Syna Człowieczego przychodzącego w obłokach niebieskich z mocą wielką i majestatem.",
      "I pośle aniołów swoich z trąbą rozbrzmiewającą głosem wielkim, i zgromadzą wybranych jego z czterech stron świata, od krańca do krańca niebios.",
      "A od figowego drzewa, miękka i wypuszcza liście, rozpoznajecie, że blisko jest lato.",
      "Tak i wy, gdy ujrzycie to wszystko, wiedzcie, że blisko jest, we drzwiach.",
      "Zaprawdę powiadam wam, nie przeminie to pokolenie, dopóki nie stanie się to wszystko.",
      "Niebo i ziemia przeminą, ale słowa moje nie przeminą.",
      "A o dniu owym i o owej godzinie nikt nie wie, nawet aniołowie niebiescy, tylko sam Ojciec.",
      "A jako przyszły dni Noego, tak będzie i przyjście Syna Człowieczego.",
      "Albowiem jak w owym czasie przed potopem jedli i pili, żenili się i za mąż wydawali, aż do owego dnia, w którym Noe wszedł do arki,",
      "i nie spostrzegli się, zanim nie nastąpił potop i nie pochłonął wszystkich, tak będzie i przyjście Syna Człowieczego.",
      "Wtedy dwóch będzie na roli: jednego wezmą a drugiego zostawią;",
      "dwie będą mełły w młynie: jedną wezmą, a drugą zostawią.",
      "Czuwajcież tedy, bo nie wiecie, w którym dniu przybędzie Pan wasz.",
      "A to wiedzcie, że gdyby gospodarz wiedział, o której godzinie ma przyjść złodziej, czuwałby i nie pozwolił podkopać domu swego.",
      "Przeto i wy bądźcie gotowi, bo Syn Człowieczy przyjdzie o godzinie, której się nie domyślacie.",
      "Któż, mniemasz, jest owym sługą wiernym i roztropnym, którego postawił pan nad czeladzią swoją, by jej dawał żywność w czasie oznaczonym?",
      "Błogosławiony ów sługa, którego pan przyszedłszy znajdzie tak czyniącego.",
      "Zaprawdę powiadam was, że postawi go nad wszystkimi dobrami swymi.",
      "Ale jeśliby rzekł ów zły sługa w sercu swoim: Opóźnia się (z przybyciem) pan mój,",
      "począłby bić towarzyszów swoich, jeść i pić z opojami,",
      "przybędzie pan jego w dniu niespodzianym i w niewiadomej godzinie.",
      "I odłączy go, i wyznaczy mu los z obłudnikami: tam będzie płacz i zgrzytanie zębów."
    ],
    [
      "Wtedy podobne będzie Królestwo Niebieskie dziesięciu pannom, które wziąwszy lampy swoje wyszły na spotkanie oblubieńca.",
      "Pięć z nich było głupich, a pięć mądrych.",
      "Głupie, wziąwszy lampy, nie zabrały z sobą oliwy,",
      "mądre natomiast wzięły oliwę w naczynia wraz z lampami swymi.",
      "A gdy się oblubieniec opóźniał, zdrzemnęły się wszystkie i posnęły.",
      "Wszakże o północy rozległ się głos: Oto oblubieniec! Wyjdźcie na jego spotkanie.",
      "Wtedy powstały wszystkie owe panny i opatrzyły lampy swoje.",
      "A głupie rzekły do mądrych: Dajcie nam waszej oliwy, bo lampy nasze gasną.",
      "Odpowiedziały mądre, mówiąc: Aby jednak nie zabrakło nam i wam, idźcie raczej do sprzedających i kupcie sobie.",
      "A gdy one poszły kupować, przybył oblubieniec i te, które były gotowe, weszły z nim na gody. A zamknięto drzwi.",
      "W końcu przybywają i pozostałe panny mówiąc: Panie, panie, otwórz nam!",
      "A on odpowiadając rzekł: Zaprawdę mówię wam: nie znam was.",
      "Czuwajcież tedy, bo nie znacie dnia ani godziny.",
      "Podobnie jak człowiek pewien, odjeżdżając daleko, zwołał sługi swoje i przekazał im majętność swoją.",
      "I jednemu dał pięć talentów, a drugiemu dwa, a innemu jeden: każdemu według jego zdolności. I odjechał.",
      "A ten, który był wziął pięć talentów, natychmiast poszedł i zarabiał nimi, a zyskał drugie pięć.",
      "Podobnie i ten, który dwa otrzymał, zyskał drugie dwa.",
      "Ale ten, który otrzymał był jeden, odszedłszy, wykopał dół w ziemi i ukrył pieniądze pana swego.",
      "A po długim czasie wraca pan sług owych i zaczyna obliczać się z nimi.",
      "I przystąpiwszy ten, który pięć talentów otrzymał, wręczył mu drugie pięć, mówiąc: Panie, dałeś mi pięć talentów, oto drugie pięć zyskałem.",
      "Rzekł mu pan jego: Dobrze, sługo prawy i wierny. W małych rzeczach byłeś wierny — dam ci władzę nad większymi: wejdź do wesela pana twego.",
      "Przystąpił też i ten, który dwa talenty otrzymał, i rzekł: Panie, dałeś mi dwa talenty, oto zyskałem drugie dwa.",
      "Rzekł mu pan jego: Dobrze, sługo prawy i wierny. W małych rzeczach byłeś wierny — dam ci władzę nad większymi: wejdź do wesela pana twego.",
      "A przystąpiwszy i ten, który otrzymał jeden talent rzekł: Panie, wiem, żeś człowiek twardy, żniesz, kędyś nie posiał, i zbierasz, gdzieś nie rozsypał.",
      "A bojąc się, odszedłem i ukryłem talent twój w ziemi: oto masz, co twoje.",
      "A odpowiadając pan jego rzekł mu: Sługo zły i leniwy, wiedziałeś, że żnę, gdziem nie posiał, i zbieram, gdziem nie rozsypał,",
      "należało więc wręczyć pieniądze moje bankierom, a po powrocie otrzymałbym co mego, wraz z zyskiem.",
      "Weźcie przeto od niego talent jego i dajcie temu, który ma ich dziesięć.",
      "Każdemu bowiem, kto ma, będzie dane i obfitować będzie, a temu, kto nie ma, odbiorą i to, co posiada.",
      "A sługę niepożytecznego wyrzućcie na zewnątrz, do ciemności: tam będzie płacz i zgrzytanie zębów.",
      "A gdy przyjdzie Syn Człowieczy w majestacie swoim i wszyscy aniołowie z nim, wtedy zasiądzie na stolicy majestatu swojego.",
      "I zgromadzą się przed nim wszystkie narody, i odłączy jednych od drugich, jako pasterz odłącza owce od kozłów.",
      "I postawi owce po prawicy swojej, a kozły po lewicy.",
      "Wtedy powie król tym, którzy będą po prawicy jego: Pójdźcie, błogosławieni Ojca mego, i posiądźcie Królestwo zgotowane wam od założenia świata.",
      "Albowiem łaknąłem, a nakarmiliście mnie; pragnąłem, a daliście mi pić; gościem byłem, a przyjęliście mnie,",
      "nagim, a przyodzialiście mnie, chorym, a nawiedziliście mię, więźniem, a przyszliście do mnie.",
      "Wtedy sprawiedliwi odpowiedzą mu mówiąc: Panie, kiedyśmy cię widzieli łaknącym, a nakarmiliśmy cię, albo pragnącym i daliśmy ci pić?",
      "Kiedyż to widzieliśmy cię gościem, a przyjęliśmy cię, albo nagim i przyodzialiśmy ciebie?",
      "Kiedyśmy cię widzieli chorym albo więźniem, a nawiedziliśmy ciebie?",
      "A król odpowiadając im powie: Zaprawdę powiadam wam, coście uczynili jednemu z tych braci moich najmniejszych, mnieście uczynili.",
      "Wtedy powie i tym, którzy będą po lewicy: Idźcie precz ode mnie, przeklęci, w ogień wieczny, zgotowany diabłu i sługom jego.",
      "Albowiem łaknąłem, a nie nakarmiliście mnie; pragnąłem, a nie daliście mi pić;",
      "byłem gościem, a nie przyjęliście mnie; nagim, a nie przyodzialiście mnie, chorym i więźniem, a nie nawiedziliście mnie.",
      "Wtedy odpowiedzą mu i oni, mówiąc: Panie, kiedyśmy cię widzieli pragnącym albo łaknącym, gościem albo nagim, chorym albo więźniem, a nie usłużyliśmy tobie?",
      "Wtedy odpowie im mówiąc: Zaprawdę powiadam wam, czegokolwiek nie uczyniliście jednemu z tych najmniejszych, mnie nie uczyniliście.",
      "I pójdą ci, aby cierpieć karę wieczną a sprawiedliwi do żywota wiecznego."
    ],
    [
      "I stało się, gdy dokończył Jezus wszystkich tych nauk, rzekł uczniom swoim:",
      "Wiecie, że po dwóch dniach będzie Pascha i Syn Człowieczy będzie wydany, aby był ukrzyżowany.",
      "Wtedy zebrali się przedniejsi kapłani i starsi ludu w pałacu najwyższego kapłana, którego zwano Kajfaszem,",
      "i naradzali się, aby Jezusa pojmać podstępem i zabić.",
      "Mówili jednak: Nie w dzień święty, aby nie doszło do rozruchu między ludem.",
      "A gdy Jezus był w Betanii w domu Szymona Trędowatego,",
      "przystąpiła doń niewiasta, mająca naczynie alabastrowe kosztownego olejku i wylała na głowę jego, gdy spoczywał przy stole.",
      "Ujrzawszy to, uczniowie oburzyli się, mówiąc: Na cóż to marnotrawstwo?",
      "Można było to przecież drogo sprzedać i rozdać ubogim.",
      "A Jezus, wiedząc o tym, rzekł im: Czemu sprawiacie przykrość tej niewieście? Wszakże dobry uczynek względem mnie spełniła.",
      "Ubogich bowiem zawsze macie u siebie, ale mnie nie zawsze mieć będziecie.",
      "Ona bowiem, wylewając ten olejek na ciało moje, uczyniła to na pogrzeb mój.",
      "Zaprawdę powiadam wam, gdziekolwiek, po całym świecie głoszona będzie ta Ewangelia, mówić się będzie i o tym, co ona uczyniła: ku jej pamięci.",
      "Wtedy odszedł jeden z dwunastu, którego zwano Judaszem Iszkariotą, do przedniejszych kapłanów",
      "I rzekł: Co mi chcecie dać, a ja go wam wydam. A oni wyznaczyli mu trzydzieści srebrników.",
      "I odtąd szukał sposobności, aby go wydać.",
      "A w pierwszy dzień Przaśników przystąpili uczniowie do Jezusa mówiąc: Gdzie chcesz, abyśmy ci przygotowali wieczerzę paschalną?",
      "A on rzekł: Idźcie do miasta, do znanego człowieka i powiedzcie mu: Nauczyciel mówi: czas mój bliski, u ciebie urządzę Paschę z uczniami moimi.",
      "I uczynili uczniowie, jako im rozkazał Jezus i przygotowali Paschę.",
      "A gdy nadszedł wieczór, zajął wraz z dwunastoma (uczniami) miejsce przy stole.",
      "I gdy wieczerzali, rzekł: Zaprawdę powiadam wam, jeden z was wyda mnie.",
      "A bardzo zasmuceni poczęli mówić doń, każdy z osobna: Czy to ja jestem, Panie?",
      "A on odpowiadając rzekł: Który umoczy ze mną rękę w misie, ten mnie wyda.",
      "Wprawdzie Syn Człowieczy idzie, jak napisano o nim, ale biada człowiekowi owemu, przez którego Syn Człowieczy będzie wydany. Lepiej by mu było, gdyby się był nie urodził ów człowiek.",
      "A odpowiadając Judasz, który miał go wydać, rzekł: Czy to ja jestem, Rabbi? Rzecze mu: Tyś powiedział.",
      "A gdy oni wieczerzali, Jezus wziął chleb, błogosławił, łamał, i rozdawszy uczniom swoim rzekł: Bierzcie i jedzcie, to jest Ciało moje.",
      "A wziąwszy kielich, dzięki czynił i dał im mówiąc: Pijcie z tego wszyscy.",
      "To jest bowiem Krew moja, (krew) przymierza, która za wielu ma być wylana na odpuszczenie grzechów.",
      "A powiadam wam, nie będę pił odtąd z tego owocu szczepu winnego aż do owego dnia, gdy go z wami pić będę z owocu nowego w Królestwie Ojca mego.",
      "I odmówiwszy hymn, wyszli na Górę Oliwną.",
      "Wtedy rzecze im Jezus: Wy wszyscy zwątpicie o mnie tej nocy. Napisane jest bowiem: Uderzę w pasterza, a rozproszą się owce trzody (Zach. 13.7).",
      "Ale gdy zmartwychwstanę, wyprzedzę was do Galilei.",
      "A odpowiadając Piotr, rzekł do niego: Choćby wszyscy zwątpili, ja nie zwątpię nigdy.",
      "Rzekł mu Jezus: Zaprawdę powiadam ci, że tej nocy, zanim kur zapieje, trzykroć się mnie zaprzesz.",
      "Rzecze mu Piotr: Choćby mi też przyszło umrzeć z tobą, nie zaprę się ciebie. Podobnie mówili wszyscy uczniowie.",
      "Wtedy przybywa Jezus z nimi do miejsca zwanego Getsemani i mówi uczniom: Zostańcie tu, a ja odejdę i będę się modlił.",
      "I wziąwszy Piotra i dwóch synów Zebedeuszowych, począł się smucić i cierpieć udrękę.",
      "Wówczas rzekł im: Smutna jest dusza moja aż do śmierci, zostańcie tu i czuwajcie ze mną.",
      "A odszedłszy nieco, padł na oblicze, modląc się i mówiąc: Ojcze mój, jeśli to być może, niechaj odejdzie ode mnie ten kielich, wszakże nie jak ja chcę, ale jak ty.",
      "I przychodzi do uczniów i zastaje ich śpiących. I mówi Piotrowi: Tak to nie mogliście jednej godziny czuwać ze mną?",
      "Czuwajcie i módlcie się, abyście nie popadli w pokuszenie: duch wprawdzie ochoczy, ale ciało słabe.",
      "I oddalił się powtórnie, i modlił się mówiąc: Ojcze mój, jeżeli nie może to odejść ode mnie, tylko abym to pił, niech się stanie wola twoja.",
      "I przyszedłszy znowu, zastał ich śpiących, oczy ich bowiem były senne.",
      "A zostawiwszy ich, znowu się oddalił i modlił się po raz trzeci, te same znowu wypowiadając słowa.",
      "Potem idzie do uczniów i mówi im: Śpijcie już i odpoczywajcie, oto nadeszła godzina i Syn Człowieczy będzie wydany w ręce grzeszników.",
      "Wstańcie, pójdźmy, oto się przybliżył ten, który mnie wyda.",
      "A gdy on jeszcze mówił, oto nadszedł Judasz, jeden z dwunastu, a z nim wielki tłum z mieczami i kijami (wysłany) od przedniejszych kapłanów i starszych ludu.",
      "Zdrajca zaś dał im znak mówiąc: Którego pocałuję, ten jest, chwytajcie go.",
      "A natychmiast przystąpiwszy do Jezusa rzekł: Bądź pozdrowiony, Rabbi! I pocałował go.",
      "A Jezus rzekł do niego: Przyjacielu, po coś przyszedł? Wówczas przystąpili i rzucili się na Jezusa, i pojmali go.",
      "A oto jeden z tych, którzy byli z Jezusem, wyciągnąwszy rękę dobył miecza i uderzywszy sługę księcia kapłańskiego, uciął mu ucho.",
      "Wtedy rzekł mu Jezus: Schowaj miecz swój na miejsce. Wszyscy bowiem, którzy za miecz będą chwytali, od miecza poginą.",
      "Czyż mniemasz, że nie mógłbym prosić Ojca mego, a nie wystawiłby mi zaraz więcej niż dwanaście hufców aniołów?",
      "Jakże by się wówczas wypełniły Pisma, że się tak stać musi?",
      "I wtedy to rzekł Jezus do tłumu: Wyszliście z mieczami i z kijami jak na złoczyńcę, aby mię pojmać. Codziennie przebywałem w świątyni, nauczając, a nie pojmaliście mnie.",
      "Ale wszystko to się stało, aby się wypełniły pisma Proroków. Wówczas wszyscy uczniowie, opuściwszy go, pouciekali.",
      "A oni pojmawszy Jezusa wiedli go do Kajfasza, najwyższego kapłana, gdzie się byli zebrali uczeni w Piśmie i starsi.",
      "Piotr zaś szedł za nim z daleka aż na dziedziniec najwyższego kapłana. I wszedłszy do wnętrza siedział ze sługami, aby widzieć, jak się sprawa zakończy.",
      "A przedniejsi kapłani i cała Rada szukali fałszywego świadectwa przeciw Jezusowi, aby go na śmierć skazać.",
      "A nie znaleźli, chociaż przychodziło wielu fałszywych świadków. W końcu zjawili się dwaj,",
      "którzy rzekli: Ten mówił: Mogę zburzyć świątynię Bożą, i w ciągu trzech dni odbudować ją.",
      "I powstawszy najwyższy kapłan rzekł mu: Nic nie odpowiadasz na to, co ci przeciw tobie świadczą?",
      "Ale Jezus milczał. I rzekł mu najwyższy kapłan: Poprzysięgam cię przez Boga żywego, abyś nam powiedział, czy ty jesteś Chrystusem, Synem Bożym?",
      "Rzekł mu Jezus: Tyś powiedział. Wszakże powiadam wam, odtąd ujrzycie Syna Człowieczego siedzącego na prawicy Wszechmocy i przychodzącego w obłokach niebieskich.",
      "Wtedy najwyższy kapłan rozdarł szaty swoje, mówiąc: Zbluźnił, na cóż więcej potrzebujemy świadków? Otoście teraz słyszeli bluźnierstwo.",
      "Cóż tedy myślicie? A oni odpowiadając rzekli: Winien jest śmierci.",
      "Wtedy poczęli pluć na jego oblicze i bić go pięściami, a inni policzkowali go",
      "mówiąc: Prorokuj nam, Chrystusie, kto cię uderzył?",
      "A Piotr siedział na dziedzińcu. I zbliżyła się do niego jedna z niewiast służebnych mówiąc: I tyś był z Jezusem Galilejskim.",
      "Ale on zaparł się wobec wszystkich mówiąc: Nie wiem, co powiadasz.",
      "A gdy wychodził ku drzwiom, ujrzała go druga i rzekła tym, którzy tam byli: I ten był z Jezusem Nazareńskim.",
      "I powtórnie zaparł się pod przysięgą: Nie znam tego człowieka.",
      "A wkrótce potem przystąpili ci, którzy stali, i rzekli Piotrowi: Pewnie i tyś z nich jest, bo i mowa twoja cię zdradza.",
      "Wtedy począł zaklinać się i przysięgać: Nie znam człowieka. A wnet kur zapiał.",
      "I wspomniał Piotr na słowa Jezusa, który był powiedział: Zanim kur zapieje, trzykroć się mnie zaprzesz. I wyszedłszy stamtąd gorzko zapłakał."
    ],
    [
      "A gdy nadszedł ranek, zeszli się na radę wszyscy przedniejsi kapłani i starsi ludu przeciw Jezusowi, aby go na śmierć skazać.",
      "I zaprowadzili go związanego i wydali namiestnikowi, Piłatowi.",
      "Wtedy Judasz, który go wydał, widząc, że był skazany, rozgoryczony odniósł trzydzieści srebrników przedniejszym kapłanom i starszym",
      "mówiąc: Zgrzeszyłem, wydając krew niewinnego. A oni rzekli: Cóż nam do tego? To twoja rzecz.",
      "A porzuciwszy srebrniki w świątyni oddalił się, poszedł i powiesił się.",
      "A przedniejsi kapłani wziąwszy srebrniki rzekli: Nie godzi się ich kłaść do skarbony, bo są zapłatą krwi.",
      "I naradziwszy się, kupili za nie pole garncarza na grzebanie pielgrzymów.",
      "Dlatego pole owo nazywa się aż do dnia dzisiejszego Pole Krwi.",
      "Wtedy wypełniło się, co było powiedziane przez Jeremiasza Proroka, mówiącego: I wzięli trzydzieści srebrników, zapłatę oszacowanego, (Zach. 11,13) którego oszacowali synowie Izraela",
      "i dali je na pole garncarzowe, jako mi oznajmił Pan (Jer. 32,6-9).",
      "A Jezusa postawiono przed namiestnikiem i zapytał go namiestnik mówiąc: Tyś jest król żydowski? Rzekł mu Jezus: Sam mówisz.",
      "A gdy go oskarżali przedniejsi kapłani i starsi, nic nie odpowiadał.",
      "Wówczas rzekł mu Piłat: Nie słyszysz, ile świadectw przywodzą przeciw tobie?",
      "I nie odpowiedział mu na żadne słowo, tak że namiestnik wielce się dziwił.",
      "A na dzień uroczysty zwykł był namiestnik wypuszczać tłumom jednego więźnia, którego by chcieli.",
      "Miał zaś naówczas więźnia znacznego, zwanego Barabaszem.",
      "Gdy się przeto zebrali, rzekł do nich Piłat: Którego chcecie, abym wam wypuścił? Barabasza czy Jezusa, którego zowią Chrystusem?",
      "Wiedział bowiem, że go byli wydali z zawiści.",
      "A kiedy on siedział na trybunie sądowej, posłała do niego żona jego mówiąc: Nic nie czyń temu sprawiedliwemu, bo dzisiaj we śnie wiele cierpiałam z jego powodu.",
      "A przedniejsi kapłani i starsi namówili tłumy, aby żądały Barabasza, a Jezusa zgubiły.",
      "I odpowiadając namiestnik rzekł im: Którego z dwóch chcecie, abym wypuścił wam? A oni powiedzieli: Barabasza.",
      "Rzekł im Piłat: Cóż więc mam uczynić z Jezusem, którego zwą Chrystusem? Mówią wszyscy: Niech będzie ukrzyżowany.",
      "A on rzekł: Cóż tedy złego uczynił? Ale oni tym natarczywiej wołali mówiąc: Niech będzie ukrzyżowany.",
      "I widząc Piłat, że nic nie osiągnął, tylko zamieszanie większe się staje, wziął wodę, obmył ręce przed tłumem, mówiąc: Nie winienem ja krwi tego sprawiedliwego. Wasza to rzecz.",
      "I odpowiadając cały lud rzekł: Krew jego na nas i na synów naszych.",
      "Tedy im wypuścił Barabasza, a Jezusa ubiczował i wydał im, aby był ukrzyżowany.",
      "Wówczas żołnierze namiestnika zabrali Jezusa do pretorium i zwołali do niego całą kohortę.",
      "A zdjąwszy szaty jego, włożyli nań płaszcz szkarłatny",
      "i uplótłszy wieniec z ciernia, włożyli na głowę jego, a trzcinę w prawicę jego. I upadłszy przed nim na kolana, naigrawali się z niego, mówiąc: Bądź pozdrowiony, królu żydowski!",
      "I plując na niego, brali trzcinę i bili go po głowie.",
      "A kiedy mieli dość naigrawań, zdjęli z niego płaszcz, oblekli go w szaty jego i wyprowadzili, aby go ukrzyżować.",
      "A wychodząc, spotkali człowieka z Cyreny imieniem Szymon, tego przymusili, aby niósł krzyż jego.",
      "I przyszedłszy na miejsce, które zowią Golgota, to jest: miejsce trupiej głowy,",
      "dali mu do picia wino zmieszane z żółcią. A gdy skosztował, nie chciał pić.",
      "A ukrzyżowawszy go, rozdzielili szaty jego, rzucając losy, aby się wypełniło, co jest powiedziane przez Proroka: Rozdzielili sobie szaty moje, a o suknię moją rzucali los (Ps. 22.18).",
      "I siedząc tam, strzegli go.",
      "Umieścili też ponad głową tytuł jego winy: Ten jest Jezus, król żydowski.",
      "Wtedy ukrzyżowano wraz z nim dwóch złoczyńców, jednego po prawicy, a drugiego po lewicy.",
      "A przechodzący mimo bluźnili mu potrząsając głowami",
      "i mówiąc: Ty, co burzysz świątynię i odbudowujesz ją w ciągu trzech dni, wybawże samego siebie. Jeśliś Synem Bożym, zstąp z krzyża.",
      "Podobnie i przedniejsi kapłani z uczonymi w Piśmie i starszymi naigrawając się mówili:",
      "Innych ocalił, a sam siebie ocalić nie może. Jest królem Izraela, niechże więc teraz zstąpi z krzyża, a uwierzymy w niego.",
      "Ma ufność w Bogu, niechże go teraz, jeśli chce, wybawi; powiedział przecież, że jest Synem Bożym.",
      "Także i łotrzy, którzy z nim ukrzyżowani byli, lżyli go.",
      "A od godziny szóstej całą ziemię zaległy ciemności aż do godziny dziewiątej.",
      "I około dziewiątej godziny zawołał Jezus głosem wielkim, mówiąc: Eli, Eli, lema sabachthani? to jest: Boże mój, Boże mój, czemuś mię opuścił?",
      "A niektórzy ze stojących tam, usłyszawszy to, mówili: Eliasza wzywa.",
      "I natychmiast pobiegł jeden z nich, a wziąwszy gąbkę, napełnił octem, włożył na trzcinę i dał mu pić.",
      "Inni zaś mówili: Zaniechaj, patrzmy, czy przybędzie Eliasz, aby go wybawić.",
      "A Jezus zawoławszy powtórnie głosem wielkim, oddał ducha.",
      "A oto zasłona świątyni rozdarła się na dwie części od góry aż do dołu i ziemia zadrżała, a skały popękały",
      "i groby się otworzyły, i wiele ciał świętych, którzy byli pomarli, powstało.",
      "I wyszedłszy z grobów, po zmartwychwstaniu jego weszli do miasta świętego i ukazali się wielu.",
      "Setnik zaś i ci, którzy wraz z nim strzegli Jezusa, ujrzawszy trzęsienie ziemi i wszystko co się działo, przerazili się wielce mówiąc: Zaiste ten był Synem Bożym.",
      "I było tam wiele niewiast, które patrzyły z daleka; szły one za Jezusem do Galilei, posługując mu:",
      "wśród nich była Maria Magdalena i Maria, matka Jakuba i Józefa, i matka synów Zebedeuszowych.",
      "A gdy był wieczór, przyszedł pewien człowiek bogaty z Arymatei, imieniem Józef, który też, był uczniem Jezusowym.",
      "Ten udał się do Piłata i prosił o ciało Jezusowe. Piłat tedy rozkazał je oddać.",
      "A Józef otrzymawszy ciało, owinął je w prześcieradło czyste",
      "i złożył je w nowym grobowcu swoim, który był wykuł w skale. I zatoczywszy wielki kamień przed wejściem do grobowca, odszedł.",
      "A Maria Magdalena i druga Maria siedziały tam naprzeciw grobu.",
      "A dnia następnego, to jest nazajutrz po Przygotowaniu, zebrali się przedniejsi kapłani i faryzeusze u Piłata",
      "mówiąc: Panie, przypomnieliśmy sobie, że zwodziciel ten jeszcze za życia powiedział: Po trzech dniach zmartwychwstanę.",
      "Rozkaż przeto, aby zabezpieczono grób aż do dnia trzeciego, aby nie przyszli uczniowie jego, a nie wykradli go i nie powiedzieli ludowi: Powstał z martwych. I to ostatnie oszustwo gorsze będzie od pierwszego.",
      "Rzekł im Piłat: Macie straż, idźcie i strzeżcie, jak umiecie.",
      "A oni odszedłszy, obwarowali grób, pieczętując kamień i stawiając straże."
    ],
    [
      "A późno po szabacie, gdy świtało na pierwszy dzień tygodnia, przyszła Maria Magdalena i druga Maria obejrzeć grób.",
      "A oto stało się wielkie trzęsienie ziemi. Anioł bowiem Pański zstąpił z nieba i przystąpiwszy odsunął kamień i usiadł na nim.",
      "I było wejrzenie jego jak błyskawica, a szata jego biała jak śnieg.",
      "A z bojaźni przed nim przerazili się strażnicy i stali się jak nieżywi.",
      "A odpowiadając Anioł rzekł niewiastom: Nie bójcie się wy. Wiem bowiem, że szukacie Jezusa, który był ukrzyżowany.",
      "Nie ma go tu, albowiem zmartwychwstał, jak zapowiedział. Pójdźcie, a oglądajcie miejsce, gdzie był złożony.",
      "A idąc śpiesznie, powiedzcie uczniom jego, że zmartwychwstał i oto zdąża przed wami do Galilei: tam go ujrzycie. Oto wam zapowiedziałem.",
      "I wyszedłszy prędko z grobu, z bojaźnią i radością wielką pobiegły, aby oznajmić uczniom jego.",
      "A oto Jezus zastąpił im drogę mówiąc: Witajcie. One zaś zbliżyły się, przypadły do stóp jego i złożyły mu hołd.",
      "Wtedy rzekł im Jezus: Nie lękajcie się. Idźcie, donieście braciom moim, aby poszli do Galilei, a tam mię ujrzą.",
      "A kiedy one odeszły, oto niektórzy ze strażników przybyli do miasta i oznajmili przedniejszym kapłanom wszystko, co się stało.",
      "Ci zaś zebrali się ze starszymi i po naradzie dali żołnierzom sporo pieniędzy",
      "mówiąc: Powiadajcie, że uczniowie jego przybyli w nocy i w czasie waszego snu wykradli go.",
      "A gdyby wieść o tym dotarła do namiestnika, my go przekonamy i nic się wam nie stanie.",
      "Oni więc wziąwszy pieniądze uczynili, jak ich nauczono. I rozniosła się ta wieść wśród Żydów aż po dzień dzisiejszy.",
      "A jedenastu uczniów poszło do Galilei, na górę, gdzie im był nakazał Jezus.",
      "I ujrzawszy go, oddali mu pokłon; niektórzy jednak powątpiewali.",
      "A Jezus przystąpiwszy odezwał się do nich mówiąc: Dana mi jest wszelka władza na niebie i na ziemi.",
      "Idźcie tedy i nauczajcie wszystkie narody, chrzcząc je w imię Ojca i Syna i Ducha Świętego,",
      "nauczając je zachowywać wszystko, cokolwiek wam nakazałem. A oto ja jestem z wami po wszystkie dni aż do skończenia świata.1"
    ]
  ],
  [
    [
      "Początek Ewangelii Jezusa Chrystusa, Syna Bożego.",
      "Jako napisane jest u Izajasza Proroka: Oto posyłam anioła mego przed obliczem twoim, który przygotuje drogę twą.",
      "Głos wołającego na pustyni: gotujcie drogę Pańską, torujcie ścieżki jego (Iz. 40,3-5; Mal. 3,1).",
      "Był Jan na pustyni, chrzcząc i głosząc chrzest pokuty na odpuszczenie grzechów.",
      "I zdążała do niego cała kraina żydowska i wszyscy mieszkańcy Jerozolimy i byli chrzczeni przez niego w rzece Jordanie, wyznając grzechy swoje.",
      "A Jan miał na sobie odzienie z sierści wielbłądziej i pas skórzany na biodrach, a jadał szarańcze i leśny miód. I nauczał mówiąc:",
      "Idzie za mną mocniejszy niż ja, któremu nie jestem godzien, pochyliwszy się, rozwiązać rzemyka u sandałów jego.",
      "Ja chrzciłem was wodą, on zaś będzie was chrzcił Duchem Świętym.",
      "I stało się: w owe dni przybył Jezus z Nazaretu galilejskiego i ochrzczony był przez Jana w Jordanie.",
      "A natychmiast, wychodząc z wody, ujrzał otwierające się niebiosa i Ducha jako gołębicę zstępującego ku niemu.",
      "I stał się głos z nieba: Tyś jest Syn mój umiłowany, ciebie upodobałem sobie.",
      "A niebawem wywiódł go Duch na pustynię.",
      "I pozostawał na pustyni czterdzieści dni, kuszony przez szatana. Przebywał wśród dzikich zwierząt, a aniołowie służyli mu.",
      "A potem, gdy Jan był wydany, przybył Jezus do Galilei, głosząc Ewangelię Bożą",
      "i mówiąc: Wypełnił się czas i przybliżyło się Królestwo Boże, pokutujcie i wierzcie w Ewangelię.",
      "A przechodząc brzegiem Morza Galilejskiego ujrzał Szymona i Andrzeja, brata Szymona, zarzucających sieci w morze (byli bowiem rybakami).",
      "I rzekł im Jezus: Pójdźcie za mną, a sprawię, że się staniecie rybakami ludzi.",
      "A natychmiast, opuściwszy sieci, poszli za nim.",
      "A odszedłszy nieco stamtąd, ujrzał Jakuba Zebeduszowego i Jana, brata jego, gdy naprawiali sieci w łodzi.",
      "I zaraz wezwał ich. A pozostawiwszy w łodzi ojca swego Zebedeusza wraz z najemnikami, poszli za nim.",
      "I przybywają do Kafarnaum. A wszedłszy w najbliższy szabat do synagogi nauczał.",
      "I zdumiewali się nad nauką jego; nauczał ich bowiem jak ten, który ma władzę, a nie jak uczeni w Piśmie.",
      "A był właśnie w ich synagodze pewien człowiek opętany przez ducha nieczystego. I zawołał",
      "mówiąc: Zaniechaj, cóż ci do nas, Jezusie Nazareński? Przyszedłeś zgubić nas. Wiem, ktoś jest: Święty Boży.",
      "I zagroził mu Jezus: Zamilknij, a wyjdź z niego.",
      "A ów duch nieczysty potrząsnął nim gwałtownie i krzycząc głośno, opuścił go.",
      "I zdumieli się wszyscy, tak że pytali jeden drugiego mówiąc: Cóż to jest? Co za nauka nowa, obdarzona mocą? Nawet duchom nieczystym rozkazuje, a ulegają mu.",
      "I niezwłocznie rozeszła się wieść o nim wszędzie, po całej krainie galilejskiej.",
      "A wyszedłszy niebawem z synagogi, przybył wraz z Jakubem i z Janem do domu Szymona i Andrzeja.",
      "Świekra zaś Szymona leżała w gorączce. A natychmiast mówią mu o niej.",
      "I zbliżywszy się podniósł ją, ująwszy za rękę; i opuściła ją gorączka, i usługiwała im.",
      "A wieczorem, kiedy już zaszło słońce, przynosili do niego wszystkich chorych i opętanych,",
      "i całe miasto zebrało się u drzwi.",
      "I uzdrowił wielu, których trapiły różne choroby, i wyrzucił wielu czartów, a nie dozwalał im mówić, że go znali.",
      "A wstawszy na długo przed brzaskiem, wyszedł i oddalił się na miejsce samotne i tam się modlił.",
      "Szymon zaś i ci, którzy z nim byli, poszli go szukać.",
      "I gdy go znaleźli, mówią mu: Wszyscy cię szukają.",
      "A on rzecze im: Pójdźmy gdzie indziej, do pobliskich miasteczek, abym i tam głosił (Ewangelię), bo na to wyszedłem.",
      "I poszedł nauczać w ich synagogach po całej Galilei, wyrzucając czarty.",
      "I przychodzi do niego pewien trędowaty błagając go. I upadłszy na kolana rzecze mu: Jeśli zechcesz, możesz mnie oczyścić.",
      "A on ulitował się i wyciągnąwszy rękę dotknął go mówiąc: Chce, bądź oczyszczony!",
      "I natychmiast ustąpił z niego trąd i był oczyszczony.",
      "A zagroził mu i oddalił go natychmiast,",
      "napominając: Bacz, abyś nikomu nie powiedział, ale idź, ukaż się kapłanowi i za oczyszczenie twe ofiaruj to, co nakazał Mojżesz na świadectwo im.",
      "Lecz on, odszedłszy, zaczął rozgłaszać szeroko i sławić to zdarzenie, tak że już odtąd (Jezus) nie mógł jawnie wejść do miasta, lecz przebywał na miejscach ustronnych. A zewsząd schodzili się do niego."
    ],
    [
      "A gdy po kilku dniach znowu przybył do Kafarnaum,",
      "rozeszła się wieść, że jest w domu. I zgromadziło się wielu, tak że nawet u drzwi zmieścić się nie mogli, a on ich nauczał.",
      "I przychodzą do niego, niosąc paralityka, którego dźwigało czterech.",
      "A gdy go z powodu tłumu nie mogli wnieść przed niego, rozebrali dach w tej części domu, gdzie się (Jezus) znajdował i uczyniwszy otwór, spuścili łoże, na którym leżał paralityk.",
      "A Jezus, ujrzawszy wiarę ich, mówi paralitykowi: Synu, odpuszczają ci się grzechy twoje.",
      "A byli tam niektórzy z uczonych w Piśmie, siedząc i myśląc sobie w duszy:",
      "Cóż on powiada? Bluźni. Któż może odpuszczać grzechy, jeśli nie sam Bóg?",
      "Ale Jezus, przeniknąwszy duchem swym ich myśli, powiada: O czym to myślicie w sercach waszych?",
      "Czy łatwiej jest powiedzieć paralitykowi: Odpuszczają się grzechy twoje, czy też: Wstań, zabierz łoże twe i idź.",
      "Wszakże abyście wiedzieli, że na ziemi Syn Człowieczy ma moc odpuszczania grzechów (rzekł do paralityka):",
      "Tobie mówię, wstań, zabierz twe łoże i idź do domu twego.",
      "A on powstał i natychmiast, wziąwszy łoże, odszedł wobec wszystkich, tak że zdumiewali się wszyscy i cześć Bogu oddawali mówiąc: Nie widzieliśmy nigdy rzeczy podobnych.",
      "I wyszedł znowu ku morzu, a cała rzesza zdążała do niego i nauczał ich.",
      "A gdy przechodził, ujrzał Lewiego, syna Alfeusza, siedzącego przy cle, i rzekł mu: Pójdź za mną! A wstawszy, poszedł za nim.",
      "I siedział Jezus u stołu w domu jego, a wielu celników i grzeszników zasiadło tam razem z nim i uczniami jego: było bowiem wielu, którzy szli za nim.",
      "A uczeni w Piśmie spośród faryzeuszów, widząc, że jadł z grzesznikami i celnikami, mówili uczniom jego: Czemuż on z celnikami i grzesznikami jada i pije?",
      "Posłyszawszy to Jezus rzecze im: Zdrowi nie potrzebują lekarza, ale ci co się źle mają. Nie przyszedłem wzywać sprawiedliwych, ale grzeszników.",
      "A uczniowie Jana i faryzeusze pościli. Przychodzą więc i mówią do niego: Czemuż to uczniowie Jana i uczniowie faryzeuszów poszczą, a twoi uczniowie nie poszczą?",
      "I rzekł im Jezus: Czyż mogą goście weselni pościć, gdy oblubieniec jest z nimi? Dopóki mają z sobą oblubieńca, nie mogą pościć.",
      "Przyjdą wszakże dni, gdy zabrany im będzie oblubieniec, a wówczas będą pościć w owym dniu.",
      "Nikt nie przyszywa łaty sukna nowego do starego odzienia, bo nowy płat obrywa starą szatę i przedarcie gorszym się staje.",
      "Nikt też młodego wina nie zlewa do starych naczyń skórzanych, bo wino rozsadza naczynia, i wino się wylewa i naczynia niszczeją. Wino nowe do nowych naczyń.",
      "I stało się, że w szabat szedł przez zboża, a uczniowie jego, idąc naprzód, poczęli zrywać kłosy.",
      "Faryzeusze tedy mówili mu: Czemuż oni w szabat czynią to, czego czynić się nie godzi?",
      "I mówi im: Czyście nigdy nie czytali, co uczynił Dawid, gdy był w potrzebie, sam łaknął i ci, co z nim byli?",
      "Jako wszedł do domu Bożego za Abiatara, najwyższego kapłana, spożył chleby pokładne, których się nie godzi spożywać, jeno samym kapłanom, i dał również tym, którzy z nim byli?",
      "I mówił im: Szabat ustanowiony był dla człowieka, a nie człowiek dla szabatu.",
      "Przeto Syn Człowieczy jest Panem także i szabatu."
    ],
    [
      "I wszedł znowu do synagogi. A był tam człowiek mający uschłą rękę.",
      "I podpatrywali go, czy też będzie w szabat uzdrawiał, aby go oskarżyć.",
      "I rzecze człowiekowi mającemu uschłą rękę: Stań pośrodku.",
      "A do nich mówi: Czy godzi się w szabat czynić dobrze czy też źle? Życie ocalić czy odebrać? A oni milczeli.",
      "I spoglądając na nich z gniewem, zasmucił się z zaślepienia serca ich i rzekł człowiekowi: Wyciągnij rękę. I wyciągnął, a ręka jego było przywrócona.",
      "Faryzeusze zaś wyszedłszy, poczęli się naradzać z Herodianami, jakby go zgubić.",
      "Jezus tedy wraz z uczniami swymi odszedł ku morzu, a wielka rzesza z Galilei szła za nim.",
      "Również z Judei, z Jerozolimy, Idumei i Zajordanii, z okolic Tyru i Sydonu przyszło do niego wiele ludzi słysząc, co czynił.",
      "I polecił uczniom swoim, ażeby mu przygotowali łódź, dla uniknięcia naporu tłumu.",
      "Wielu bowiem uzdrowił, przeto tłoczyli się na niego wszyscy, którzy mieli choroby, aby się go dotknąć.",
      "A duchy nieczyste, gdy go widziały, padały przed nim i wołały mówiąc:",
      "Tyś jest Synem Bożym. I nakazywał im surowo, aby go nie wyjawiały.",
      "A potem wszedł na górę i przywołał do siebie tych, których sam chciał. I przyszli do niego,",
      "a on ustanowił dwunastu, aby z nim przebywali i chodzili nauczać,",
      "mając moc wyrzucania czartów.",
      "A ustanawiając dwunastu, nadał Szymonowi imię Piotr.",
      "I Jakuba Zebeduszowego i Jana, brata Jakuba, i nadał im imię Boanerges, tj. synowie gromu.",
      "I Andrzeja, i Filipa, i Bartłomieja, i Mateusza, i Tomasza, i Jakuba Alfeuszowego, i Tadeusza, i Szymona Kananejczyka,",
      "i Judasza Iszkariota, który go też zdradził.",
      "Potem wchodzi do domu. I znowu gromadzi się tłum, tak że nie mogli nawet chleba spożyć.",
      "A gdy o tym posłyszeli jego bliscy, wyszli, aby go uprowadzić, mówili bowiem, że popadł w szaleństwo.",
      "A uczeni w Piśmie, którzy przybyli z Jeruzalem, mówili, że ma Belzebuba i że mocą księcia czartowskiego wyrzuca czarty.",
      "I wezwawszy ich, mówił im w przypowieściach: Jakże to szatan może wyrzucać szatana?",
      "Jeśliby królestwo rozdarła niezgoda, nie może się ostać królestwo takie.",
      "I jeśliby dom rozdzierany był niezgodą, nie będzie mógł się ostać taki dom.",
      "Jeżeli więc szatan powstał przeciw samemu sobie i rozdarła go niezgoda, to także ostać się nie może, i przyszedł nań koniec.",
      "Przecież nikt nie może, wszedłszy do domu mocarza, zagrabić sprzętu jego, jeżeliby jego samego wpierw nie związał: a wtedy dom jego ograbił.",
      "Zaprawdę powiadam wam, że wszystkie grzechy będą odpuszczone synom ludzkim, nawet bluźnierstwa, których się dopuścili.",
      "Kto by jednak zbluźnił przeciw Duchowi Świętemu, nie dostąpi odpuszczenia na wieki, ale winien jest grzechu wiecznego.",
      "Albowiem mówili, że ducha nieczystego ma.",
      "I przybyła tam matka jego i bracia, a stojąc przed domem, posłali do niego, wzywając go.",
      "A wokół niego zasiadł tłum. Mówią mu więc: Oto matka twoja i bracia, i siostry twoje są przed domem i szukają cię.",
      "A on, odpowiadając im, mówi: Któż jest matką moją i braćmi moimi?",
      "I popatrzywszy na tych, którzy siedzieli kręgiem wokół niego, rzecze: Oto matka moja i bracia moi.",
      "Kto by bowiem czynił wolę Boga, ten bratem moim i siostrą moją, i matką moją jest."
    ],
    [
      "I znowu począł nauczać nad morzem. I oto gromadzi się wokół niego rzesza wielka, tak że wszedłszy do łodzi siedział na morzu, a wszyscy zebrani wzdłuż brzegu stali na lądzie.",
      "I nauczał ich wiele w przypowieściach, i mówił im w nauce swojej:",
      "Posłuchajcie: Oto siewca wyszedł na siejbę.",
      "A kiedy siał, jedno padło przy drodze, i nadleciały ptaki i wydziobały je.",
      "Drugie znów padło na grunt skalisty, gdzie nie miało wiele ziemi i wzeszło natychmiast, bo gleba nie była głęboka.",
      "A gdy słońce wzeszło, wygorzało, a nie mając korzenia, uschło.",
      "A inne padło w ciernie: i wyrosły ciernie i przygłuszyły je, i nie dało owocu.",
      "Inne wreszcie padły na ziemię, na urodzajną, i dały owoc bujny i wielokrotny: jedno przyniosło trzydzieści, drugie sześćdziesiąt, a inne sto.",
      "I mówił: Kto ma uszy ku słuchaniu, niechaj słucha.",
      "A gdy już był sam, pytali go o przypowieści ci, którzy przy nim byli wraz z dwunastoma.",
      "I powiedział im: Wam dana jest tajemnica Królestwa Bożego, dla tych zaś, którzy są poza wami, wszystko się dzieje w przypowieściach,",
      "aby patrząc, patrzyli, a nie ujrzeli i słysząc, słyszeli, a nie pojęli, by się nie nawrócili a nie było im odpuszczone (Iz. 6,9-10).",
      "I powiedział im: Nie rozumiecie tej przypowieści? A jakże wszystkie przypowieści pojmiecie?",
      "Siewca słowa rozsiewa.",
      "A tymi przy drodze, gdzie się zasiewa słowa, są ci, do których, gdy posłyszą, natychmiast przychodzi szatan i porywa słowo zasiane w nich.",
      "A podobnie tymi, u których na gruncie skalistym zasiano, są ci, którzy kiedy posłyszą słowo, przyjmują je natychmiast z radością,",
      "ale nie mając w sobie korzenia, trwają przy nim niedługo, potem gdy nadejdzie ucisk albo prześladowanie dla słowa, wnet się zrażają.",
      "A tymi, u których wśród cierni zasiano, są ci co wysłuchali słowa.",
      "Ale troski świata, ułuda bogactw i pożądliwość innych rzeczy, przenikając, zagłuszają słowo i nie przynosi plonu.",
      "A tymi, u których na urodzajnej ziemi zasiano, są ci, którzy słuchają słowa, przyjmują je i przynoszą plon: trzydzieści, sześćdziesiąt i sto.",
      "I mówił im: Czy po to wnosi się świecę, aby ją postawić pod korcem lub pod łożem? Czyż nie po to, aby była postawiona na świeczniku?",
      "Nic bowiem nie masz zakrytego, co by nie miało być wyjawione, ani się stało cokolwiek po to, by było tajemne, lecz aby na jaw wyszło.",
      "Kto ma uszy, aby słuchać, niechaj słucha.",
      "I mówił im: Zważcie, czego słuchacie. Jaką miarą mierzycie, odmierzą wam, i jeszcze przydadzą wam, którzy słuchacie.",
      "Albowiem kto ma, będzie mu dane, a kto nie ma, i to, co ma, będzie mu odjęte.",
      "I mówił: Tak jest z Królestwem Bożym, jak gdyby człowiek wrzucił nasienie w ziemię.",
      "A spałby i wstawał w nocy i we dnie, a nasienie kiełkowałoby i rosło, podczas gdy on o tym nawet nie wie.",
      "Bo ziemia sama z siebie owoc wydaje, naprzód łodygę, potem kłos, potem pełne ziarno w kłosie.",
      "A kiedy wyda owoc wnet zapuszcza się sierp, bowiem nastał czas żniwa.",
      "I mówił: Do czegoż uczynimy podobnym Królestwo Boże? Albo do jakiej przypowieści przyrównamy je?",
      "Jak ziarno gorczyczne, które, gdy wsieją w glebę, najmniejsze jest ze wszystkich nasion na ziemi.",
      "A gdy je wsieją, wyrasta i staje się większe od wszystkich krzewów. I wypuszcza gałęzie wielkie, tak że ptactwo niebieskie może się gnieździć w jego cieniu.",
      "I w wielu takich przypowieściach głosił im słowo, o ile słuchać mogli.",
      "A bez przypowieści nie mówił do nich. Na osobności zaś uczniom swoim wykładał wszystko.",
      "I rzekł im dnia owego, kiedy nadszedł wieczór: Przeprawmy się na drugi brzeg.",
      "Zostawiwszy więc rzeszę, wzięli go tak, jak był w łodzi; a inne łodzie były z nim.",
      "A oto zerwała się wielka nawałnica wichru, i fale zalewały łódź, tak iż się napełniała.",
      "A on był w tyle łodzi, śpiąc na wezgłowiu. Budzą go tedy i mówią do niego: Nauczycielu! Czyż cię to nie obchodzi, że giniemy?",
      "I powstawszy zagroził wichrowi i rzekł do morza: Milcz, oniemiej. I ustał wicher, i nastała wielka cisza.",
      "I rzekł im: Czemuście tak bojaźliwi? Czemuż nie macie wiary?",
      "A ogarnęła ich wielka bojaźń i mówili jeden do drugiego: Któż więc jest ten, że nawet wicher i morze są mu posłuszne?"
    ],
    [
      "I przybyli na drugi brzeg morza do krainy Gerazeńczyków.",
      "A gdy wyszedł z łodzi, nagle wybiegł mu naprzeciw z grobów człowiek mający ducha nieczystego.",
      "Mieszkał on w grobach i nawet łańcuchami nie mógł go już nikt związać,",
      "gdyż często zakuty w kajdany i łańcuchy, rwał więzy i kruszył kajdany; a nikt go nie mógł ujarzmić.",
      "Wciąż, dniem i nocą przebywał w grobowcach, bądź w górach, krzycząc i bijąc samego siebie kamieniami.",
      "A ujrzawszy z oddali Jezusa przybiegł i złożył mu pokłon",
      "wołając głośno: Co ci do mnie, Jezusie, Synu Boga Najwyższego? Zaklinam się na Boga, byś mnie nie dręczył.",
      "Mówił bowiem do niego: Wyjdź duchu nieczysty z człowieka.",
      "I pytał go: Jakie jest twe imię? A on rzecze mu: Imię moje „legion”, bo jest nas wielu.",
      "I prosił go bardzo, aby ich nie wypędzał z owej krainy.",
      "A pasło się tam u stóp góry wielkie stado wieprzów.",
      "I prosiły go (duchy) mówiąc: Poślij nas w wieprze, abyśmy w nie wejść mogli.",
      "A zezwolił im. I wyszedłszy, duchy owe nieczyste weszły w wieprze. A stado, prawie dwutysięczne, rzuciło się ze stromego zbocza w morze i utonęło.",
      "Ci zaś, którzy je paśli, uciekli i rozgłosili to po mieście i wioskach. A ludzie wyszli zobaczyć, co się stało.",
      "Przychodzą więc do Jezusa i widzą tego, który był opętany, jak siedział ubrany i przy zdrowych zmysłach, ten sam, w którym niegdyś był „legion”. I opanował ich lęk.",
      "A ci, co widzieli, opowiedzieli im, co się stało z opętanym i z wieprzami.",
      "Przeto poczęli go prosić, aby się oddalił z ich granic.",
      "A kiedy wstępował do łodzi, począł go błagać i ten, który był opętany, aby mógł zostać przy nim.",
      "Ale nie pozwolił mówiąc: Idź do domu i do swoich, a powiedz im, jak wielkie rzeczy Pan ci uczynił i jak się nad tobą ulitował.",
      "I odszedł, i począł rozgłaszać w Dekapolu, jak wielkie rzeczy uczynił mu Jezus. A wszyscy zdumiewali się.",
      "A gdy przeprawił się Jezus w łodzi znowu na drugi brzeg, zeszła się do niego rzesza wielka, a on stał nad morzem.",
      "I oto przybywa jeden ze zwierzchników synagogi, imieniem Jair, a ujrzawszy go, pada mu do nóg",
      "i błaga go usilnie, mówiąc: Córeczka moja kona, pójdź, włóż na nią ręce swoje, aby ozdrowiała i żyła.",
      "I odszedł z nim, a rzesza wielka szła za nim i cisnęli się na niego.",
      "A pewna niewiasta, mająca krwotok od lat dwunastu,",
      "która wiele od różnych lekarzy ucierpiała była i całe swoje mienie wydała, a nic jej nie pomogło, ale się gorzej jeszcze miała —",
      "kiedy posłyszała o Jezusie, podeszła z tyłu za rzeszą, i dotknęła się szat jego.",
      "Mówiła bowiem: Jeżeli się tylko szat jego dotknę, będę zdrowa.",
      "I natychmiast wyschło źródło jej krwi i uczuła w ciele, że była uzdrowiona od cierpienia.",
      "A Jezus świadom, że moc, która w nim była ujście miała na zewnątrz, obróciwszy się do rzeszy, rzekł: Kto się dotknął szat moich?",
      "A mówili mu uczniowie jego: Widzisz, jak się rzesza ciśnie, a mówisz: Kto się mnie dotknął?",
      "I spojrzał wokoło, aby ujrzeć tę, która to uczyniła.",
      "Niewiasta zaś bojąc się i drżąc, a wiedząc, co się z nią stało, zbliżyła się, upadła przed nim, i wyznała mu całą prawdę.",
      "A on rzekł jej: Córko! Wiara twoja uzdrowiła cię, idź w pokoju i bądź uleczona od choroby swej.",
      "Podczas gdy on jeszcze mówił, oto przybywają od zwierzchnika synagogi mówiąc: Córka twoja umarła. Czemuż jeszcze trudzisz Nauczyciela?",
      "Jezus zaś posłyszawszy słowo, które wypowiedziano, rzekł do zwierzchnika synagogi: Nie lękaj się, wierz tylko.",
      "I nie dozwolił nikomu iść za sobą, jeno Piotrowi i Jakubowi, i Janowi, bratu Jakuba.",
      "I przychodzą do domu zwierzchnika synagogi i widzi tłum płaczących, i zawodzących wielce.",
      "A wszedłszy mówi im: Czemu się smucicie i płaczecie? Nie umarła dzieweczka, ale śpi.",
      "I śmiali się z niego. On zaś, usunąwszy wszystkich, bierze ojca dzieweczki i matkę oraz tych, którzy z nim byli i wchodzi tam, gdzie była dzieweczka.",
      "A ująwszy rekę dzieweczki rzekł do niej: Talitha kum! To znaczy: Dzieweczko, tobie mówię, wstań!",
      "I natychmiast wstała dzieweczka i chodziła; a miała lat dwanaście. I zdumiewali się wszyscy w wielkim podziwie.",
      "I nakazał im usilnie, aby nikt się o tym nie dowiedział; i powiedział, aby jej jeść dano."
    ],
    [
      "A odszedłszy stamtąd, idzie do ojczyzny swojej, a towarzyszą mu uczniowie jego.",
      "Z nastaniem zaś szabatu począł nauczać w synagodze, a wielu ze słuchaczów zdumiewało się, mówiąc: Skądże mu to? I cóż to za mądrość, która mu jest dana? I takie cuda, dziejące się przez jego ręce?",
      "Czyż to nie cieśla, syn Maryi, a brat Jakuba i Józefa, i Judy, i Szymona? Czyż i siostry jego nie przebywają wśród nas? I naśmiewali się z niego.",
      "A Jezus mówił im: Prorok bez czci bywa tylko w swojej ojczyźnie i wśród swoich krewnych i w domu swoim.",
      "I nie mógł tam żadnego cudu uczynić tylko kilku chorych uzdrowił przez włożenie rąk.",
      "A dziwił się niedowiarstwu ich. I obchodził okoliczne osady nauczając.",
      "I wezwał do siebie dwunastu wysyłając ich po dwóch i dając im władzę nad duchami nieczystymi.",
      "I nakazał im, by nic nie brali na drogę, prócz laski: ani chleba, ani torby podróżnej, ani pieniędzy do trzosa.",
      "Ale aby obuci w sandały dwóch tunik na siebie nie wdziewali.",
      "I mówił im: Gdziekolwiek wejdziecie do domu, pozostańcie tam, aż do waszego stamtąd odejścia,",
      "a jeśliby w jakimś miejscu nie przyjęli was i nie słuchali, wychodząc stamtąd, otrząśnijcie proch z nóg waszych im na świadectwo.",
      "Oni zatem wyszedłszy, nawoływali do czynienia pokuty",
      "i wielu czartów wyrzucali, a wielu chorych namaszczali olejem i uzdrawiali.",
      "I posłyszał król Herod (głośne bowiem stało się jego imię), i mówił: Ów Jan, który chrzcił, powstał z martwych i dlatego wiele cudów dzieje się przezeń. Drudzy zaś powiadali, że to Eliasz.",
      "Inni znowu mówili, że to Prorok, jeden spośród Proroków.",
      "Herod posłyszawszy to rzekł: To Jan, którego ściąłem, powstał z martwych.",
      "Sam bowiem Herod posłał i pojmał Jana i skuł go w więzieniu z powodu Herodiady, żony Filipa, brata swego, którą sam wziął za żonę.",
      "Bo mówił Jan Herodowi: Nie godzi się tobie mieć żony brata twego.",
      "Herodiada przeto czyhała na niego i chciała go zgładzić, ale nie mogła.",
      "Bo Herod obawiał się Jana, wiedząc, że jest mężem sprawiedliwym i świętym. I strzegł go, chociaż wysłuchawszy, nie zawsze wiedział co począć; a słuchał go chętnie.",
      "I oto nadszedł czas stosowny, gdy Herod w dniu swych urodzin zgotował ucztę dla swoich dostojników oraz dla wodzów i magnatów galilejskich.",
      "A gdy weszła córka owej Herodiady i zatańczyła, spodobała się Herodowi i współbiesiadnikom. I rzekł król do dziewczęcia: Proś mnie, o co chcesz, a dam ci.",
      "I poprzysiągł jej: O cokolwiek prosić mnie będziesz, dam ci, choćby nawet połowę królestwa mego. Ona tedy wyszedłszy, powiedziała do matki swojej: Czego mam żądać?",
      "Ta zaś rzekła: Głowy Jana Chrzciciela.",
      "Zaraz też wbiegła z pośpiechem do króla i prosiła, mówiąc: Chcę, abyś natychmiast dał mi na misie głowę Jana Chrzciciela.",
      "A król, chociaż bardzo się zasmucił, z powodu owej przysięgi i wobec współbiesiadników nie chciał jej odmówić.",
      "I natychmiast posławszy kata, rozkazał przynieść głowę jego.",
      "Ten poszedł, ściął go w więzieniu, przyniósł głowę jego na misie i podał ją dziewczęciu. A dziewczę oddało ją matce swojej.",
      "Posłyszawszy o tym jego uczniowie, przybyli, zabrali ciało jego i złożyli je w grobie.",
      "Tymczasem Apostołowie wrócili do Jezusa i opowiedzieli mu wszystko, co czynili i czego uczyli.",
      "I rzekł im: Pójdźcie na ubocze, na miejsce pustynne, a spocznijcie nieco. Albowiem wielu było, którzy przybywali lub odchodzili, że nawet na posiłek czasu nie było.",
      "I odjechali łodzią na miejsce pustynne, na ubocze.",
      "A wielu widziało ich odjeżdżających i domyśliwszy się dokąd, zbiegli się tam pieszo ze wszystkich miast i wyprzedzili ich.",
      "A wychodząc Jezus, ujrzał rzeszę wielką i ulitował się nad nimi, albowiem byli jak owce nie mające pasterza, i począł ich uczyć wielu rzeczy.",
      "A gdy już upłynęło niemało czasu, przystąpili doń uczniowie jego mówiąc: Pustynne jest to miejsce i pora już późna;",
      "odpraw ich, aby poszli do okolicznych osad i wsi i nakupili sobie żywności, którą by się posilili.",
      "A odpowiadając rzekł im: Dajcie wy im jeść. A oni mówią mu: Czyż mamy iść i kupić za dwieście denarów chleba, a dać im jeść?",
      "Pyta ich tedy: Ile chlebów macie? Idźcie i zobaczcie! Kiedy się dowiedzieli, mówią: Pięć i dwie ryby.",
      "I rozkazał im posadzić wszystkich na zielonej trawie, gromada za gromadą.",
      "I rozłożyli się, jak ich podzielono, gromada za gromadą, po stu i po pięćdziesięciu.",
      "A sam, wziąwszy pięć chlebów i dwie ryby i wejrzawszy w niebo, błogosławił, łamał chleby, i dawał uczniom, aby przed nich kładli; a dwie ryby rozdzielił wszystkim.",
      "I jedli wszyscy i nasycali się.",
      "I zebrali resztki ułomków, także i ryb, dwanaście pełnych koszów.",
      "A było tych, którzy jedli owe chleby, pięć tysięcy mężów.",
      "I niebawem przynaglił uczniów swoich, aby wsiedli do łodzi i wyprzedzili go na drugą stronę morza, do Betsaidy, zanim by sam nie odprawił rzeszy.",
      "I rozpuściwszy ich, odszedł na górę, aby się modlić.",
      "A kiedy nadszedł wieczór, łódź była na pełnym morzu, on zaś sam jeden na lądzie.",
      "A ujrzawszy ich, jak się mozolili przy wiosłach (mieli bowiem wiatr przeciwny), około czwartej straży nocnej przychodzi nagle do nich krocząc po morzu. A zamierzał ich minąć.",
      "Lecz oni, skoro go ujrzeli kroczącego po morzu, mniemali, że to zjawa i zakrzyknęli.",
      "Wszyscy bowiem widzieli go i zatrwożyli się. Lecz on zaraz przemówił do nich; i rzecze im: Ufajcie, jam jest, nie lękajcie się!",
      "I wszedł do nich do łodzi, a wiatr ustał. I tym bardziej się zdumiewali w duszy,",
      "że nic nie rozumieli z cudu chlebów, bo było zaślepione serce ich.",
      "A kiedy się przeprawili, stanęli na ziemi Genezaret i przybili do brzegu.",
      "I skoro tylko wyszli z łodzi, poznali go ludzie",
      "i zaraz rozbiegli się po całej owej krainie, i poczęli na łożach znosić chorych tam, gdzie posłyszeli, że przebywał.",
      "I gdziekolwiek wchodził, do wsi, do miast czy osad, kładli chorych na drogach i błagali go, aby się choć krańca szaty jego dotknąć mogli. A ilu tylko się go dotknęło, byli uzdrowieni."
    ],
    [
      "I oto gromadzą się wokół niego faryzeusze i niektórzy z uczonych w Piśmie, przybyli z Jerozolimy.",
      "A ujrzeli tam, że niektórzy z uczniów jego spożywają chleb zwykłymi, to jest nieobmytymi rękoma.",
      "Faryzeusze zaś i wszyscy Żydzi nie jedzą, póki dokładnie nie obmyją rąk, zachowując podanie starszych.",
      "Ani też spożywają rzeczy z targu, dopóki się nie obmyją. Ponadto podania ich nakazują im przestrzegać wielu innych rzeczy: umywania kielichów, dzbanów i naczyń miedzianych.",
      "Pytają go więc faryzeusze i uczeni w Piśmie: Dlaczego uczniowie twoi nie czynią według podania starszych, ale spożywają chleb nieobmytymi rękoma?",
      "A on rzekł im: Dobrze o was, obłudnikach, prorokował Izajasz, jak napisano: Lud ten czci mnie wargami, ale serce ich daleko ode mnie.",
      "Na próżno jednak cześć mi oddają, skoro w nauce swojej głoszą ustawy ludzkie (Iz. 29,13).",
      "Zaniedbawszy bowiem przykazania Bożego, zachowujecie podanie ludzkie, obmywanie dzbanów i kielichów; wiele też innych tym podobnych rzeczy czynicie.",
      "I mówił im: Prawdziwie przekreślacie prawo Boże, aby podanie własne zachować.",
      "Mojżesz bowiem powiedział: Czcij ojca twego i matkę twoją (Wyjśc. 20,12; Powt. 5,16). Oraz: Kto by złorzeczył ojcu albo matce, śmiercią niech będzie ukarany (Wyjśc. 21,17; Kapł. 20,9).",
      "Wy zaś powiadacie: Jeśliby człowiek rzekł ojcu albo matce: Korban (to znaczy ofiara) jest — cokolwiek ode mnie byłoby dla ciebie wsparciem —",
      "i już nic więcej nie dozwalacie mu uczynić dla ojca albo dla matki,",
      "niszcząc słowo Boże przez podanie własne, któreście przekazali. — I wiele tym podobnych rzeczy czynicie.",
      "I przywoławszy znowu rzeszę, mówił im: Słuchajcie mnie wszyscy, a zrozumiejcie.",
      "Nie masz nic poza człowiekiem, co by wchodząc w niego, splamić go mogło, lecz są rzeczy, które od człowieka pochodzą, te go plamią.",
      "Jeśli kto ma uszy, aby słuchać, niechaj słucha.",
      "A kiedy wszedł do domu, z dala od rzeszy, pytali go uczniowie jego o tę przypowieść.",
      "I rzekł im: Także i wy zrozumieć nie możecie? Nie rozumiecie, że wszystko, co spoza człowieka wchodzi w niego, nie może go splamić,",
      "gdyż nie dociera do serca jego, ale idzie do żołądka i wydziela się na zewnątrz, oczyszczając wszelki pokarm?",
      "I powiadał: To, co z człowieka pochodzi, to go plami.",
      "Bo z wnętrza serca ludzkiego pochodzą złe zamysły, rozpusta,",
      "kradzieże, zabójstwa, cudzołóstwa, chciwość, przewrotność, podstęp, bezwstyd, zazdrość, bluźnierstwo, pycha i nierozwaga.",
      "Wszystko to złe z wewnątrz pochodzi i kala człowieka.",
      "A powstawszy, odszedł stamtąd w okolice Tyru i Sydonu; i wszedłszy do domu chciał, aby nikt o tym nie wiedział, lecz ukryć się nie mógł.",
      "Niewiasta bowiem, której córka miała ducha nieczystego, skoro tylko posłyszała o nim, weszła i padła do stóp jego.",
      "Niewiasta ta była poganką, rodem z Syrofenicji. I prosiła go, aby wypędził czarta z córki jej.",
      "A on jej powiedział: Dozwól wpierw nasycić się synom, bo nie godzi się zabierać chleba dzieciom, a rzucać go szczeniętom.",
      "Ale ona odpowiadając, rzecze mu: Tak jest, Panie, ale przecież i szczenięta jadają pod stołem z okruszyn dzieci.",
      "I rzekł jej: Skoro tak mówisz, idź, szatan opuścił córkę twoją.",
      "A kiedy odeszła do domu swego, znalazła dzieweczkę leżącą na łożu, a szatan już ją był opuścił.",
      "I znowu wyszedłszy z granic Tyru, przyszedł przez Sydon nad Morze Galilejskie, poprzez granice Dekapolu.",
      "I oto przywodzą mu głuchego, który ponadto mówił z wysiłkiem, i proszą go, aby włożył na niego rękę.",
      "A wziąwszy go na bok, z dala od rzeszy, włożył palce swoje w uszy jego, a śliną swą dotknął języka jego",
      "I wejrzawszy w niebo westchnął i rzecze do niego: Effetha! to znaczy: Otwórz się.",
      "I otworzyły się jego uszy, i wnet rozwiązały się więzy jego języka, i mówił dobrze.",
      "I rozkazał im, aby nikomu nie powiadali. Ale im bardziej im nakazywał, tym bardziej jeszcze rozgłaszali,",
      "i ponad wszelką miarę zdumiewali się, mówiąc: Dobrze wszystko uczynił, i głuchym sprawił, że słyszą, i niemym, że mówią."
    ],
    [
      "W owe dni, gdy rzesza znowu była wielka, a nie miała co jeść, przywoławszy uczniów, powiada do nich:",
      "Żal mi tego ludu, bo już od trzech dni trwają przy mnie, a nie mają co jeść;",
      "a jeżeli puszczę zgłodniałych do domu, ustaną w drodze, bo niektórzy z nich z daleka przyszli.",
      "I odpowiedzieli mu uczniowie jego: Skądże by ich mógł kto nakarmić chlebem tu na pustkowiu?",
      "I zapytał ich: Ile macie chlebów? A oni rzekli: Siedem.",
      "Rozkazuje tedy rzeszy usiąść na ziemi. I wziąwszy siedem chlebów, dzięki czyniąc, łamał i dawał uczniom swoim, aby przed nich kładli; i kładli przed rzeszą.",
      "Mieli też trochę rybek; pobłogosławiwszy je, kazał i te przed nich położyć.",
      "Jedli tedy i nasycili się; i zebrali, co zbywało z ułomków, siedem koszów.",
      "A było tam około czterech tysięcy ludzi; i odprawił ich.",
      "I natychmiast wsiadłszy z uczniami swoimi do łodzi, przybył w okolicę Dalmanuty.",
      "A faryzeusze wyszli i poczęli z nim rozprawiać, a doświadczając go, domagali się od niego znaku z nieba.",
      "I westchnąwszy w głębi duszy, mówi: Czemu to plemię domaga się znaku? Zaprawdę, powiadam wam, żaden znak temu plemieniu nie będzie dany.",
      "I opuściwszy ich, wszedł znów do łodzi i oddalił się na drugi brzeg.",
      "A uczniowie zapomnieli wziąć chlebów i mieli z sobą w łodzi tylko jeden chleb.",
      "I nakazywał im mówiąc: Baczcie i strzeżcie się kwasu faryzeuszów i kwasu Heroda.",
      "A oni rozmawiali między sobą: To dlatego, że chleba nie mamy.",
      "A Jezus, świadom tego, rzekł im: Czemuż rozprawiacie, że nie macie chlebów? Jeszcze nie widzicie, ani rozumiecie? Zaślepione macie serca wasze?",
      "Oczy mając, nie widzicie i mając uszy, nie słyszycie? Ani też pamiętacie,",
      "jak pięć chlebów podzieliłem dla pięciu tysięcy? Ileście koszów pełnych ułomków zebrali? Mówią mu: Dwanaście.",
      "A kiedy siedem chlebów podzieliłem między cztery tysiące, ile koszów pełnych ułomków zebraliście? Mówią tedy: Siedem.",
      "I rzekł im: Jeszcze więc nie rozumiecie?",
      "Przybywają potem do Betsaidy. A wiodą ku niemu ślepego i proszą go, aby się go dotknął.",
      "I ująwszy ślepego za rękę, wyprowadził go poza wieś, a plunąwszy na oczy jego i włożywszy nań ręce, pytał go: Czy widzisz coś?",
      "A on spoglądając rzekł: Patrzę na ludzi, a widzę ich niby drzewa, chodzących.",
      "Po czym raz jeszcze włożył ręce na oczy jego i począł widzieć, i został uzdrowiony, tak że nawet z daleka jasno widział wszystko.",
      "I odesłał go do domu, mówiąc: Nawet do wsi nie wstępuj.",
      "I wyszedł Jezus z uczniami swymi do wsi położonych przy Cezarei Filipowej. A w drodze pytał ich, mówiąc: Za kogo mnie ludzie mają?",
      "Oni tedy odpowiedzieli mu, mówiąc: Za Jana Chrzciciela, drudzy za Eliasza, a inni za jednego z Proroków.",
      "Wtedy sam zapytał ich: A wy za kogo mnie macie? Odpowiadając Piotr rzecze mu: Tyś jest Chrystus.",
      "I zakazał im, aby nikomu o nim nie mówili.",
      "I począł nauczać ich, że trzeba, aby Syn Człowieczy wiele wycierpiał, był odrzucony przez starszych, najwyższych kapłanów i uczonych w Piśmie, aby został zabity i po trzech dniach zmartwychwstał.",
      "A mówił o tym jawnie. A Piotr, wziąwszy go na ubocze, począł go upominać.",
      "Lecz on obróciwszy się i spojrzawszy na uczniów swoich, zgromił Piotra mówiąc: Odejdź ode mnie, szatanie, bo nie rozumiesz tego, co Boże, ale to, co ludzkie.",
      "I przywoławszy rzeszę z uczniami swymi, rzekł im: Jeżeli kto chce iść za mną, niech się zaprze samego siebie, niech weźmie swój krzyż i naśladuje mnie.",
      "Kto bowiem chciałby życie swoje ocalić, straci je: a kto by stracił życie swoje dla mnie i dla Ewangelii, ocali je.",
      "Bo cóż pomoże człowiekowi, choćby cały świat zyskał, a na życiu swoim poniósł szkodę?",
      "Cóż bowiem da człowiek w zamian za życie swoje?",
      "Bo kto by się wstydził mnie i słów moich przed tym plemieniem cudzołożnym i grzesznym, i Syn Człowieczy wstydzić się go będzie, kiedy przyjdzie w chwale Ojca swego z aniołami świętymi."
    ],
    [
      "I mówił im: Zaprawdę powiadam wam, że niektórzy tu stojący nie zaznają śmierci, zanim nie ujrzą Królestwa Bożego, nadchodzącego w mocy.",
      "A po sześciu dniach bierze Jezus Piotra, Jakuba i Jana i wprowadza ich samych na górę wysoką, na uboczu. I przemienił się przed nimi.",
      "A szaty jego stały się tak świetliście białe, jak żaden farbiarz na ziemi wybielić nie zdoła.",
      "I ukazał się im Eliasz z Mojżeszem, i rozmawiali z Jezusem.",
      "A odpowiadając Piotr, mówi do Jezusa: Rabbi, dobrze nam tu być, uczyńmy więc trzy przybytki, tobie jeden i Mojżeszowi jeden, i Eliaszowi jeden.",
      "Nie wiedział bowiem, co ma mówić, bo przerazili się wielce.",
      "I zjawił się obłok ocieniający ich, a z obłoku rozległ się głos: Ten jest Syn mój umiłowany, jego słuchajcie.",
      "A natychmiast rozejrzawszy się nikogo więcej przy sobie nie widzieli, tylko samego Jezusa.",
      "A kiedy zstępowali z góry, nakazał im, aby nikomu nie opowiadali tego, co widzieli, aż do czasu, gdy Syn Człowieczy zmartwychwstanie.",
      "I zachowali milczenie o tym zdarzeniu, a między sobą rozprawiali, co by to znaczyło: zmartwychwstanie.",
      "I pytali go mówiąc: Cóż to powiadają uczeni w Piśmie, że potrzeba, aby wpierw przyszedł Eliasz?",
      "A on rzekł im: Eliasz, gdy przyjdzie najpierw, naprawi wszystko. A czemuż to napisane jest o Synu Człowieczym, że ma wiele cierpieć i być wzgardzony?",
      "Wszakże powiadam wam, że i Eliasz przyszedł, a uczynili z nim co chcieli, jak o nim jest napisane.",
      "A wróciwszy do uczniów, ujrzeli wokół nich rzeszę wielką i uczonych w Piśmie, rozprawiających z nimi.",
      "I wnet ujrzawszy go, cały tłum zdumiał się i strwożył, a nadbiegając począł go witać.",
      "I zapytał ich: O czym to z nimi rozprawiacie?",
      "A jeden z rzeszy odpowiedział mu: Nauczycielu, przywiodłem do ciebie syna mego, który ma ducha niemego.",
      "A ten, gdziekolwiek go napadnie, rzuca go o ziemię, i pieni się, i zgrzyta zębami, i drętwieje. I powiedziałem uczniom twoim, aby go wyrzucili, ale nie mogli.",
      "A on odpowiadając im rzekł: O plemię bez wiary, dokądże to wśród was będę? Jak długo cierpieć was będę? Przywiedźcie go do mnie.",
      "I przywiedli go do niego. A kiedy go ujrzał, natychmiast duch począł nim targać, i upadłszy na ziemię tarzał się, tocząc pianę.",
      "I zapytał ojca jego: Od jak dawna to się dzieje? A on rzekł: Od dzieciństwa,",
      "i często wrzucał go, i w ogień, i w wodę, aby go zgubić, ale, jeśli możesz, ratuj nas, litując się nad nami.",
      "Jezus zaś rzekł mu: Jeśli możesz?... Wszystko możliwe jest wierzącemu.",
      "Wtedy ojciec chłopca ze łzami natychmiast głośno zawołał: Wierzę, zaradź niedowiarstwu memu.",
      "A kiedy spostrzegł Jezus, że rzesza się zbiega, zgromił ducha nieczystego, mówiąc mu: Duchu niemy i głuchy! Ja ci rozkazuję wyjdź z niego, a nie wchodź więcej.",
      "A zawoławszy i potrząsnąwszy nim gwałtownie, wyszedł. I stał się chłopiec jak martwy, tak że wielu mówiło, że umarł.",
      "Jezus zaś ująwszy jego rękę, podniósł go, a on powstał.",
      "A gdy wszedł do domu, uczniowie jego pytali go na uboczu: Czemu to my nie zdołaliśmy go wyrzucić?",
      "I rzekł im: Ten rodzaj żadnym sposobem wyjść nie może, jak tylko przez modlitwę (i post).",
      "I wyszedłszy stamtąd, przechodzili przez Galileję, a nie chciał, aby ktokolwiek o tym wiedział.",
      "Pouczał bowiem uczniów swoich; i mówił im, że Syn Człowieczy ma być wydany w ręce ludzi, i zabiją go, ale zabity po trzech dniach zmartwychwstanie.",
      "Lecz oni słów tych nie rozumieli, a bali się go pytać.",
      "I przybyli do Kafarnaum. A gdy był w domu, pytał ich: O czym to w drodze rozprawialiście?",
      "Lecz oni milczeli, albowiem w drodze sprzeczali się między sobą, kto z nich jest większy.",
      "I usiadłszy, wezwał dwunastu i rzekł im: Jeżeli kto chce być pierwszym, będzie ze wszystkich ostatnim i sługą wszystkich.",
      "A wziąwszy dziecię, postawił je w pośrodku nich, i przytuliwszy je do siebie, rzekł im:",
      "Ktokolwiek by jedno z takich dzieci przyjął w imię moje, mnie przyjmuje, a kto by mnie przyjął, nie mnie przyjmuje, ale tego, który mnie posłał.",
      "Rzekł mu Jan: Nauczycielu, widzieliśmy kogoś nie z tych, co chodzą z nami, jak w imię twoje wyrzucał czarty, i zabroniliśmy mu, bo nie chodził z nami.",
      "Jezus zaś rzekł: Nie zabraniajcie mu, albowiem nie masz nikogo, kto by czynił cuda w imię moje, a mógł niebawem źle mówić o mnie.",
      "Kto bowiem nie jest przeciwko wam, ten z wami jest.",
      "Albowiem kto by podał wam kubek wody, dlatego żeście Chrystusowi, zaprawdę powiadam wam, nie straci zapłaty swojej.",
      "A kto by zgorszył jednego z tych maluczkich, którzy wierzą, takiemu lepiej by było, aby mu uwiązano kamień młyński u szyi i wrzucono go w morze.",
      "A jeżeliby ręka twoja gorszyła cię, odetnij ją: lepiej będzie dla ciebie ułomnym wejść do żywota, niż mając obie ręce, pójść do piekła w ogień nieugaszony.",
      "-",
      "I jeżeliby noga twoja gorszyła cię, odetnij ją: lepiej będzie dla ciebie wejść chromym do żywota, niż mając obie nogi, być wrzuconym do piekła.",
      "-",
      "I jeżeliby oko twoje gorszyło cię, wyłup je: lepiej będzie dla ciebie wejść do Królestwa Bożego jednookim, niż mając dwoje oczu, być wrzuconym do piekła,",
      "gdzie robak ich nie umiera, a ogień nie gaśnie (Iz. 66,24).",
      "Albowiem każdy ogniem będzie posolony i każda ofiara bywa przyprawiona solą.",
      "Dobrą rzeczą jest sól. Ale jeśliby sól zwietrzała, czymże ją przyprawicie? Miejcie sól w samych sobie, a pokój między sobą."
    ],
    [
      "A powstawszy, wyrusza stamtąd w granice Judei i do Zajordanii. I znowu zbierają się wokół niego rzesze. A on według swego zwyczaju pouczał ich.",
      "I przystąpiwszy faryzeusze, pytali doświadczając go: Czy godzi się mężowi oddalić żonę?",
      "A on odpowiadając rzekł im: Cóż wam nakazał Mojżesz?",
      "A oni rzekli: Mojżesz dozwolił napisać list rozwodowy i oddalić.",
      "I rzekł im Jezus: Dla twardości serca waszego dał wam taki nakaz,",
      "ale od początku stworzenia: mężczyznę i niewiastę uczynił ich Bóg.",
      "Dlatego opuści człowiek ojca swego i matkę i złączy się z żoną swoją:",
      "I staną się dwoje jednym ciałem (Rodz. 1,27; 2,24). A tak już nie ma dwojga, ale jedno ciało.",
      "Co więc Bóg złączył; człowiek niech nie rozłącza.",
      "A w domu znów uczniowie pytali go o to samo.",
      "I rzekł im: Ktokolwiek oddaliłby żonę swoją, a pojąłby inną, dopuszcza się przeciw niej cudzołóstwa.",
      "I jeżeliby ona, opuściwszy swego męża, wyszła za innego, cudzołoży.",
      "I przynoszono mu dzieci, aby się ich dotknął. Ale uczniowie gromili tych, którzy je przynosili.",
      "Co ujrzawszy Jezus, oburzył się i rzekł im: Dopuśćcie, aby dzieci przychodziły do mnie, nie wzbraniajcie im, albowiem takich jest Królestwo Boże.",
      "Zaprawdę powiadam wam: Ktokolwiek nie przyjmie Królestwa Bożego jak dziecię, nie wejdzie do niego.",
      "A tuląc je i kładąc na nie ręce, błogosławił im.",
      "A gdy już wyruszał w drogę, przybiegł ktoś i upadłszy przed nim na kolana, pytał go: Nauczycielu dobry, co mam czynić, abym osiągnął żywot wieczny?",
      "Jezus zaś rzekł mu: Czemu mię nazywasz dobrym? Nikt nie jest dobry, tylko sam Bóg.",
      "Znasz przykazania: Nie zabijaj, nie cudzołóż, nie kradnij, nie mów fałszywego świadectwa, nie wyrządzaj krzywdy, czcij ojca twego i matkę (Wyjśc. 20,12-16).",
      "A on odpowiadając rzekł mu: Nauczycielu, tego wszystkiego przestrzegałem od młodości mojej.",
      "A Jezus, wpatrzywszy się w niego, umiłował go i rzekł mu: Jednego ci brak: idź, sprzedaj wszystko, co masz i rozdaj ubogim, a będziesz miał skarb w niebie, a wróć tu i pójdź za mną, podjąwszy krzyż.",
      "A on zasępiony tymi słowami, odszedł smutny, miał bowiem majątku wiele.",
      "A Jezus, rozejrzawszy się wokoło, powiedział uczniom swoim: Jakże trudno tym, którzy mają bogactwa, wejść do Królestwa Bożego.",
      "Uczniowie zaś zdumieli się słowami jego. Lecz Jezus znowu odpowiadając rzekł im: Synowie, jakże trudno jest tym, którzy nadzieję swą pokładają w bogactwach, wejść do Królestwa Bożego.",
      "Łatwiej jest wielbłądowi przejść przez ucho igielne, niż bogatemu wejść do Królestwa Bożego.",
      "A oni się tym bardziej dziwili mówiąc między sobą: I któż może być zbawiony?",
      "A spojrzawszy na nich Jezus powiedział: U ludzi to niemożliwe, ale nie u Boga, wszystko bowiem możliwe jest u Boga.",
      "Począł tedy Piotr mówić do niego: Oto opuściliśmy wszystko i poszliśmy za tobą.",
      "Jezus odpowiedział: Zaprawdę powiadam wam, nie masz nikogo, kto by opuścił dom, albo braci, albo siostry, albo matkę, albo ojca, albo dzieci, albo rolę dla mnie i dla Ewangelii,",
      "żeby nie miał otrzymać stokroć więcej, teraz, w tym życiu: domów i braci, sióstr i matek, dzieci oraz roli wśród prześladowania, a życia wiecznego w przyszłości.",
      "A wielu pierwszych będzie ostatnimi, a ostatnich pierwszymi.",
      "I byli w drodze, zdążając do Jerozolimy, a Jezus szedł przed nimi. I zdumiewali się, a ci, którzy razem z nimi szli, trwożyli się. A on wziąwszy znowu dwunastu, począł im mówić o tym, co go spotkać miało:",
      "Oto wstępujemy do Jerozolimy, a Syn Człowieczy będzie wydany przedniejszym kapłanom i uczonym w Piśmie, a skażą go na śmierć i wydadzą poganom.",
      "I będą się z niego naigrawać, i pluć na niego. I ubiczują go, i zabiją, a po trzech dniach zmartwychwstanie.",
      "Przystępują tedy do niego Jakub i Jan, synowie Zebedeusza, mówiąc mu: Nauczycielu, chcemy, abyś nam uczynił, o cokolwiek prosić cię będziemy.",
      "A on im rzekł: Cóż chcecie, abym wam uczynił?",
      "Oni zaś rzekli mu: Spraw, abyśmy w chwale twojej, jeden po prawicy, a drugi po lewicy twej zasiedli.",
      "Jezus zaś rzekł im: Nie wiecie, O co prosicie. Czyż możecie wypić kielich, który ja piję, albo też chrzcić się chrztem, którym ja chrzczony jestem?",
      "A oni powiedzieli mu: Możemy. Jezus zaś rzekł im: Z kielicha, z którego ja piję, pić będziecie i chrztem, którym ja chrzczony jestem, ochrzczeni będziecie,",
      "ale zasiadać po prawicy mojej albo po lewicy, nie moją rzeczą dać wam, lecz którym jest zgotowane.",
      "A usłyszawszy to dziesięciu, poczęli się oburzać na Jakuba i Jana.",
      "Jezus jednak, przywoławszy ich, rzekł: Wiecie, że ci, którzy uchodzą za władców narodów, panują nad nimi, a możni ich sprawują nad nimi swą władzę.",
      "Jednakże nie tak będzie między wami, ale ktokolwiek chciałby wśród was być wielkim, będzie waszym sługą.",
      "I ktokolwiek chciałby wśród was być pierwszym, będzie sługą wszystkich.",
      "Albowiem i Syn Człowieczy nie przyszedł, aby mu służono, ale aby służyć i oddać duszę swoją na okup za wielu.",
      "Tak doszli do Jerycha. A gdy wychodził z Jerycha z uczniami swymi i rzeszą dosyć liczną, siedział przy drodze ślepy żebrak, Bartymeusz, syn Tymeusza.",
      "A usłyszawszy, że to Jezus z Nazaretu, począł wołać i mówić: Synu Dawida, Jezusie! Zmiłuj się nade mną!",
      "I gromiło go wielu, aby zamilkł. Ale on tym głośniej wołał: Synu Dawida! Zmiłuj się nade mną!",
      "A Jezus przystanął i rzekł: Przywołajcie go. Wołają tedy ślepego mówiąc mu: Bądź dobrej myśli, wstań, wzywa cię.",
      "A on porzuciwszy płaszcz swój, porwał się i przybiegł do Jezusa.",
      "I odpowiadając Jezus rzekł mu: Cóż chcesz, abym ci uczynił? Ślepiec zaś rzekł mu: Rabboni — abym przejrzał.",
      "Rzekł mu tedy Jezus: Idź, wiara twoja uzdrowiła cię. I natychmiast przejrzał i szedł za nim drogą."
    ],
    [
      "A gdy się zbliżali do Jerozolimy, do Betfage i Betanii przy Górze Oliwnej, posyła dwóch spośród uczniów swoich",
      "i mówi im: Idźcie do wsi, która jest przed wami, a wchodząc do niej, niebawem znajdziecie oślę uwiązane, na którym jeszcze nikt z ludzi nie siedział: odwiążcie je i przywiedźcie.",
      "A jeżeliby wam kto rzekł: Cóż to czynicie? — powiedzcie: Pan go potrzebuje i zaraz odeśle je tu z powrotem.",
      "Poszli tedy i znaleźli oślę uwiązane u wrót, na rozdrożu, i poczęli odwiązywać je.",
      "A niektórzy ze stojących tam, mówili im: Czemu odwiązujecie oślę?",
      "A oni powiedzieli im, jako im rzekł Jezus; i puścili ich.",
      "Prowadzą tedy oślę do Jezusa i kładą na nie szaty swoje. I on wsiadł na nie.",
      "Wielu zaś słało szaty swoje na drodze, a inni — gałązki zielone, obciąwszy je z drzew.",
      "A ci, którzy szli na przedzie, i ci, którzy postępowali za nim, wołali: Hosanna!",
      "Błogosławiony, który przybywa w imię Pańskie, Błogosławione królestwo ojca naszego Dawida, które nadchodzi, Hosanna na wysokościach (Ps. 118,26) .",
      "I wszedł do Jerozolimy do świątyni, a gdy obejrzał wszystko, kiedy już nastała wieczorna godzina, wyszedł do Betanii z dwunastoma.",
      "A nazajutrz, gdy wyszli z Betanii, łaknął.",
      "I ujrzawszy z daleka drzewo figowe pokryte liśćmi, podszedł, żeby zobaczyć czy też na nim czego nie znajdzie. A gdy się do niego przybliżył, nie znalazł nic prócz liści, bo nie była to pora na figi.",
      "I odpowiadając rzekł mu: Niechaj już nigdy więcej nikt z ciebie owocu nie pożywa. A słyszeli to uczniowie jego.",
      "I przybywają do Jerozolimy. A skoro wszedł do świątyni, począł wyrzucać sprzedających i kupujących w świątyni, a stoły bankierów i ławy sprzedających gołębie przewrócił.",
      "I nie dozwalał, aby ktokolwiek sprzęt jaki przenosił przez świątynię.",
      "I nauczał mówiąc im: Czyż nie jest napisane, że: Dom mój domem modlitwy zwany będzie dla wszystkich narodów (Iz. 56,7), a wyście go uczynili jaskinią zbójców.",
      "Posłyszeli go przedniejsi kapłani i uczeni w Piśmie; i przemyśliwali, jakby go mogli zgubić. Bali się go bowiem, gdyż cała rzesza podziwiała jego naukę.",
      "A gdy zapadał zmierzch, wychodzili z miasta.",
      "A przechodząc rano, ujrzeli drzewo figowe uschłe od korzeni.",
      "I przypomniawszy sobie Piotr rzecze mu: Rabbi, oto drzewo figowe, któreś przeklął, uschło.",
      "A Jezus odpowiadając rzecze im: Miejcie wiarę w Boga.",
      "Zaprawdę powiadam wam, że ktokolwiek by rzekł tej górze: dźwignij się i rzuć się w morze, a nie zwątpiłby w sercu swoim, lecz wierzyłby, że się stanie cokolwiek powie, spełni się.",
      "Dlatego powiadam wam: Wszystko, o cokolwiek modlicie się i prosicie — wierzcie, że otrzymacie, a stanie się wam.",
      "I gdy stajecie do modlitwy, odpuśćcie, jeśli co przeciw komu macie, aby i Ojciec wasz, który jest w niebiesiech, odpuścił wam winy wasze.",
      "-",
      "I przybywają znowu do Jerozolimy. A kiedy się przechadzał w świątyni, oto przystępują doń przedniejsi kapłani, uczeni w Piśmie i starsi.",
      "I rzekli mu: Jaką mocą to czynisz? I kto ci dał taką władzę, abyś to czynił?",
      "A Jezus rzekł im: I ja zapytam was o jedną rzecz, odpowiedzcie mi, a powiem wam, jaką mocą to czynię.",
      "Chrzest Jana był z nieba czy z ludzi? Odpowiedzcież mi.",
      "A oni zastanawiali się mówiąc: Jeżeli powiemy: z nieba, powie nam: Czemuście mu zatem nie uwierzyli?",
      "Ale czyż mamy powiedzieć: z ludzi? — Bali się rzeszy. Albowiem wszyscy uważali Jana za prawdziwego proroka.",
      "Odpowiadając tedy Jezusowi mówią: Nie wiemy. A Jezus (odpowiadając) rzekł im: Ani też ja wam nie powiem, jaką mocą to czynię."
    ],
    [
      "I począł do nich mówić w przypowieściach: Człowiek pewien założył winnicę, ogrodził ją płotem, wykopał prasę, zbudował wieżę i wynajął ją rolnikom, a sam odjechał do innego kraju.",
      "A we właściwym czasie posłał sługę, aby od rolników odebrał część owoców winnicy.",
      "Lecz oni pojmawszy go, obili i odesłali z niczym.",
      "I znowu posłał do nich drugiego sługę, ale i tego zranili w głowę i zelżyli.",
      "Innego jeszcze posłał, a zabili go, i wielu innych, z których jednych obili, a drugich pozabijali.",
      "Miał jeszcze jednego syna ukochanego. W końcu i jego wysłał do nich, mówiąc: uszanują mojego syna.",
      "Ale rolnicy owi mówili między sobą: Ten jest dziedzicem, pójdźmy, zabijmy go, a naszym będzie dziedzictwo.",
      "I pojmawszy go, zamordowali i wyrzucili poza winnicę.",
      "Cóż uczyni pan winnicy? Przybędzie i wygubi rolników, a winnicę odda innym.",
      "Czyście nie czytali tego Pisma: Kamień, który budujący odrzucili, stał się głowicą węgła.",
      "To Pan ją uczynił i dziwne to w oczach naszych (Ps. 118,22-23).",
      "I usiłowali go pojmać, lecz lękali się rzeszy. Poznali bowiem, że przeciw nim mówił tę przypowieść. I opuściwszy go odeszli.",
      "I posłali do niego niektórych faryzeuszów i Herodianów, aby go podchwycili w mowie.",
      "A oni przyszedłszy mówią mu: Nauczycielu, wiemy, żeś prawdomówny i nie zważasz na nikogo: nie oglądasz się bowiem na osobę ludzką, ale drogi Bożej w prawdzie nauczasz. Czy godzi się płacić daninę cesarzowi, czy też nie? Powinniśmy ją dawać, czy nie?",
      "A on, znając ich obłudę, powiedział im: Czemu mnie kusicie? Przynieście mi denara, abym go obejrzał.",
      "Przynieśli tedy. I mówi im: Czyj to wizerunek i napis? Rzekli mu: Cesarski.",
      "I rzekł im Jezus: Co jest cesarskiego, oddajcie cesarzowi, a co jest Bożego, Bogu. I podziwiali go.",
      "I przychodzą do niego saduceusze, którzy twierdzą, że nie ma zmartwychwstania. I pytali go mówiąc:",
      "Nauczycielu, Mojżesz napisał nam: Jeśliby czyj brat umarł, a zostawił żonę bezdzietną, brat jego niech pojmie tę niewiastę, i niech wzbudzi potomstwo bratu swemu (Powt. 25,5).",
      "Było siedmiu braci. A pierwszy pojął żonę i umarł nie zostawiwszy potomstwa.",
      "I drugi ją pojął i umarł nie zostawiwszy potomstwa. Podobnie i trzeci.",
      "I siedmiu ich nie zostawiło potomstwa. W końcu po wszystkich umarła i niewiasta.",
      "Z chwilą zmartwychwstania, kiedy powstaną z martwych, któregoż z nich będzie żoną? Bo siedmiu ich miało ją za żonę.",
      "Rzekł im Jezus: Czyż nie dlatego błądzicie, że nie rozumiecie Pisma ani mocy Bożej?",
      "Kiedy bowiem powstaną z martwych, ani się żenić będą, ani za mąż wychodzić, ale będą tak jak aniołowie w niebiesiech.",
      "O umarłych zaś, że zmartwychwstają, czyż nie czytaliście w księdze Mojżesza, „O krzaku”, jak to Bóg mówił do niego: Jam Bóg Abrahama, i Bóg Izaaka, i Bóg Jakuba (Wyjśc. 3,2-6).",
      "Bóg nie jest Bogiem umarłych, ale żywych. Wy przeto bardzo błądzicie.",
      "A jeden z uczonych w Piśmie, który słyszał ich, jak rozprawiali, i świadom był, że dobrze im odpowiedział, przystąpił i zapytał go: Które przykazanie jest ze wszystkich pierwsze?",
      "Odpowiedział Jezus: Pierwsze jest: Słuchaj, Izraelu, Pan, Bóg nasz, Pan jedyny jest.",
      "I będziesz miłował Pana, Boga twego, z całego serca twego i z całej duszy twojej, i ze wszystkiej myśli twojej, i ze wszystkiej siły twojej (Powt. 6,4-5).",
      "A drugie takie: Będziesz miłował bliźniego twego jako siebie samego (Kapł. 19,18). Innego przykazania, większego nad te, nie ma.",
      "I rzekł mu uczony w Piśmie: Dobrze, Nauczycielu! Prawdę powiedziałeś, że On jedyny jest i nie masz innego oprócz niego.",
      "A miłować go z całego serca, ze wszystkiego umysłu i z całej siły i miłować bliźniego jako siebie samego więcej znaczy niż wszystkie całopalenia i ofiary.",
      "Jezus zaś widząc, że rozumnie odpowiedział, rzekł mu: Jesteś bliski Królestwa Bożego. A nikt go już więcej nie śmiał pytać.",
      "I odpowiadając Jezus mówił nauczając w świątyni: Jakże powiadają uczeni w Piśmie, że Chrystus jest synem Dawida?",
      "Sam Dawid powiedział przez Ducha Świętego: Rzekł Pan Panu memu, siądź po prawicy mojej, aż położę nieprzyjaciół twoich pod stopy twoje (Ps. 110,1).",
      "Sam Dawid nazywa go Panem, jakże zatem jest synem jego? A liczna rzesza chętnie go słuchała.",
      "I mówił w tym nauczaniu swoim: Wystrzegajcie się uczonych w Piśmie, którzy chętnie chodzą w długich szatach, lubią pozdrowienia na rynku,",
      "zasiadanie na wzniesieniach w synagogach i na pierwszych miejscach na ucztach,",
      "którzy objadają domy wdów i dla pozoru modlą się długo. Ich to surowy spotka wyrok.",
      "A usiadłszy naprzeciw skarbony, patrzał, jak lud wrzucał do skarbony pieniądze, a wielu bogatych rzucało hojnie.",
      "A kiedy nadeszła pewna wdowa uboga, wrzuciła dwa drobne pieniążki, to jest tyle, co grosz.",
      "I przywoławszy uczniów swoich, rzekł im: Zaprawdę powiadam wam, że ta uboga wdowa dała więcej niż wszyscy wrzucający do skarbony.",
      "Wszyscy bowiem wrzucali z tego, co im zbywało, ta zaś w niedostatku swoim wszystko, co miała, wrzuciła, całe mienie swoje."
    ],
    [
      "A gdy wychodził ze świątyni, rzekł do niego jeden z uczniów jego: Nauczycielu, patrz, co za kamienie i jakie budowle.",
      "A Jezus powiedział mu: Widzisz te gmachy wielkie? Nie zostanie kamień na kamieniu, który by nie był zwalony.",
      "A gdy siedział na Górze Oliwnej na wprost świątyni, pytali go na osobności Piotr i Jakub, i Jan, i Andrzej:",
      "Powiedz nam, kiedy się to stanie i co za znak będzie, że się to wszystko zacznie spełniać?",
      "Jezus tedy począł im mówić: Baczcie, aby was kto nie zwiódł.",
      "Wielu przyjdzie w imię moje, mówiąc — żem ja jest, i wielu zwiodą.",
      "A kiedy posłyszycie o wojnach i o wieściach wojennych, nie trwóżcie się: bo stać się to musi, ale nie na tym koniec.",
      "Powstanie bowiem naród przeciw narodowi i królestwo przeciw królestwu. Będą miejscami trzęsienia ziemi, będzie głód. To początki boleści.",
      "Sami jednak miejcie się na baczności. Wydadzą was sądom i w synagogach biczować was będą z mego powodu, im na świadectwo.",
      "A potrzeba, aby wpierw wszystkim narodom głoszona była Ewangelia.",
      "A gdy was prowadzić będą, aby was wydać, nie troszczcie się przedtem, co byście mówić mieli, ale co wam w owej godzinie będzie dane, to mówcie. Albowiem nie wy mówicie, ale Duch święty.",
      "A wyda na śmierć brat brata i ojciec syna i powstają dzieci przeciw rodzicom, i będą ich zabijali.",
      "I będziecie w nienawiści u wszystkich dla imienia mego. Ale kto wytrwa aż do końca, ten będzie zbawiony.",
      "Gdy tedy ujrzycie brzydotę spustoszenia, jak się rozpostarła, gdzie jej być nie powinno (kto czyta, niech zrozumie), wtedy ci, którzy są w Judei, niech uciekają w góry;",
      "a kto jest na dachu, niech nie zstępuje, niech nie wchodzi, aby wziąć cokolwiek z domu swego;",
      "a kto jest na roli, niechaj nie wraca, aby zabrać swój płaszcz.",
      "A biada brzemiennym i karmiącym w owe dni.",
      "Módlcie się przeto, aby nie przypadło to w porze zimowej.",
      "Będzie bowiem w dni one taki ucisk, jakiego nie było od początku świata, który stworzył Bóg, aż dotąd, ani też nie będzie.",
      "A jeśliby Pan nie skrócił onych dni, nikt nie byłby ocalony, lecz dla wybranych, których wybrał, skrócił dni owe.",
      "I wtedy, gdyby wam kto rzekł: Oto tu jest Chrystus, oto tam, nie wierzcie.",
      "Powstaną bowiem fałszywi chrystusowie i fałszywi prorocy i czynić będą znaki i cuda, aby zwieść (jeśli to możliwe) owych wybranych.",
      "Wy tedy strzeżcie się: oto przepowiedziałem wam wszystko.",
      "A po ucisku w dni owe słońce się zaćmi i księżyc nie da światłości swojej,",
      "a gwiazdy spadać będą z nieba i moce na niebiosach poruszone będą.",
      "I wtedy ujrzą Syna Człowieczego, przychodzącego w obłokach z mocą wielką i chwałą.",
      "I wówczas pośle aniołów i zgromadzi wybranych swoich z czterech stron świata, od krańca ziemi aż po kraniec nieba.",
      "A od figowego drzewa uczcie się podobieństwa. Skoro już gałąź jego staje się miękka i wypuszcza liście, poznajecie, że blisko jest lato.",
      "Tak i wy, gdy ujrzycie, że się to dzieje, wiedzcie, że jest blisko, we drzwiach.",
      "Zaprawdę powiadam wam, nie przeminie to pokolenie, aż się to wszystko stanie.",
      "Niebo i ziemia przeminą, ale słowa moje nie przeminą.",
      "A o dniu owym albo o godzinie nikt nie wie: ani aniołowie w niebie, ani Syn, jeno Ojciec.",
      "Baczcie, czuwajcie, bo nie wiecie, kiedy czas nastanie.",
      "Jak człowiek, który odjeżdżając daleko, zostawił dom swój i rozdał władzę sługom swoim, każdemu nad zajęciem jego, a odźwiernemu nakazał, aby czuwał.",
      "Czuwajcie więc (bo nie wiecie, kiedy przybędzie pan domu: z wieczora czy o północy, czy gdy kur zapieje, czy też rankiem),",
      "aby przyszedłszy z nagła, nie zastał was śpiącymi.",
      "A co wam mówię, wszystkim mówię: Czuwajcie."
    ],
    [
      "A za dwa dni była Pascha i święto Przaśników. I przemyśliwali przedniejsi kapłani i uczeni w Piśmie, jak by go pojmać podstępem i stracić.",
      "Mówili jednak: Nie w dzień święty, aby przypadkiem nie doszło do zamieszek między ludem.",
      "A kiedy był w Betanii, w domu Szymona Trędowatego, i spoczywał przy stole, przyszła jakaś niewiasta mająca naczynie alabastrowe niepodrobionego olejku nardowego, bardzo kosztownego. Stłukłszy alabaster, wylała (olejek) na głowę jego.",
      "I znaleźli się tacy, co się oburzali w głębi ducha: Na cóż to marnotrawstwo olejku?",
      "Można było bowiem olejek ten sprzedać drożej niż za trzysta denarów i rozdać ubogim. I szemrali przeciw niej.",
      "A Jezus rzekł: Dajcie jej pokój. Dobry uczynek względem mnie spełniła.",
      "Zawsze bowiem ubogich macie u siebie i ilekroć zechcecie, możecie im dobrze czynić; mnie jednak nie zawsze mieć będziecie.",
      "Ona, co mogła, to uczyniła, uprzedziła na pogrzeb namaszczenie ciała mego.",
      "A zaprawdę powiadam wam: Gdziekolwiek, po całym świecie głoszona będzie ewangelia, mówić się będzie i o tym, co ona uczyniła, ku jej pamięci.",
      "A jeden z dwunastu, Judasz Iszkariot, odszedł do przedniejszych kapłanów, aby im go wydać.",
      "Ci usłyszawszy, uradowali się i obiecali mu dać pieniądze. I zastanawiał się, jak by go wydać w dogodnym czasie.",
      "A pierwszego dnia Przaśników, mówią mu uczniowie jego: Gdzie chcesz, abyśmy poszli i przygotowali ci do spożycia wieczerzę paschalną?",
      "Posyła więc dwóch z uczniów swoich i rzecze im: Idźcie do miasta, a spotkacie człowieka niosącego dzban wody, idźcie za nim,",
      "i gdziekolwiek wejdzie, powiedzcie panu domu: Nauczyciel mówi: Gdzie jest dla mnie pomieszczenie, abym spożył Paschę z uczniami moimi?",
      "A on pokaże wam na piętrze wieczernik przestronny, usłany, gotowy; i tam przygotujcie nam.",
      "I odeszli uczniowie, i przyszli do miasta, a znaleźli jak im był powiedział. I przygotowali Paschę.",
      "A kiedy zapadł wieczór, przybywa tam z dwunastoma.",
      "Gdy zaś zajęli miejsca przy stole i jedli, Jezus powiedział: Zaprawdę powiadam wam, że jeden z was, który je ze mną, wyda mnie.",
      "Poczęli się smucić i mówić do niego jeden po drugim: Czyżbym ja?",
      "A on im rzekł: Jeden z dwunastu, który macza ze mną w misie.",
      "Wprawdzie Syn Człowieczy idzie, jak napisano o nim, ale biada owemu człowiekowi przez którego Syn Człowieczy jest wydany. Lepiej by mu było, gdyby się był nie narodził ów człowiek.",
      "A gdy wieczerzali, wziął chleb, pobłogosławił, łamał, i dał im, mówiąc: Bierzcie, to jest ciało moje.",
      "A wziąwszy kielich i dzięki uczyniwszy, dał im: i pili zeń wszyscy.",
      "I rzekł im: To jest krew moja Przymierza, która za wielu jest wylana.",
      "Zaprawdę powiadam wam, nie będę pił już z owocu szczepu winnego aż do owego dnia, gdy pić będę z owocu nowego w Królestwie Bożym.",
      "I odmówiwszy hymn, wyszli na Górę Oliwną.",
      "I rzekł im Jezus: Wy wszyscy zwątpicie o mnie. Napisane jest bowiem: Uderzę w pasterza, a rozproszą się owce (Zach. 13,7).",
      "Lecz gdy zmartwychwstanę, wyprzedzę was do Galilei.",
      "Ale Piotr rzekł doń: Choćby wszyscy zwątpili, ale nie ja.",
      "I mówi mu Jezus: Zaprawdę powiadam ci, że ty, dzisiaj, tej nocy, wpierw nim dwakroć kur zapieje, trzykroć się mnie zaprzesz.",
      "Ale on tym goręcej zapewniał: Choćby mi przyszło umrzeć z tobą, nie zaprę się ciebie. Podobnie też i wszyscy mówili.",
      "I przybywają do posiadłości, którą zowią Getsemani. I powiada do uczniów swoich: Zostańcie tu, aż się pomodlę.",
      "I wziął ze sobą Piotra i Jakuba, i Jana; i począł się lękać i cierpieć nad miarę.",
      "I rzekł im: Smutna jest dusza moja aż do śmierci, zostańcie tu i czuwajcie.",
      "A odszedłszy nieco, padł na ziemię i modli się, aby jeżeli to być może, ominęła go ta godzina.",
      "I mówił: Abba, Ojcze! Wszystko dla ciebie możliwe, oddal ode mnie ten kielich; wszakże, nie to, czego ja chcę, ale czego ty.",
      "I przychodzi, i zastaje ich śpiących. Mówi więc do Piotra: Szymonie, śpisz? Nie mogłeś czuwać jednej godziny?",
      "Czuwajcie i módlcie się, abyście nie popadli w pokuszenie: duch wprawdzie jest ochoczy, ale ciało omdlałe.",
      "I odszedłszy znowu zaczął się modlić, te same mówiąc słowa.",
      "A wróciwszy zastał ich znowu śpiących (albowiem oczy ich były senne) i nie wiedzieli, co mu odpowiedzieć.",
      "I przychodzi po raz trzeci, i mówi im: Śpijcie już i odpoczywajcie. Dosyć, nadeszła godzina: oto Syn Człowieczy będzie wydany w ręce grzeszników.",
      "Wstańcie, pójdźmy; oto zbliża się ten, który mnie wyda.",
      "A gdy on jeszcze mówił, nadszedł Judasz, jeden z dwunastu, a z nim tłum z mieczami i z kijami, od przedniejszych kapłanów i uczonych w Piśmie i starszych.",
      "Zdrajca zaś jego dał im znak mówiąc: To ten, którego pocałuję, chwytajcie go, a prowadźcie ostrożnie.",
      "A zbliżywszy się, zaraz przystąpił do niego i rzecze: Rabbi! I pocałował go.",
      "A oni targnęli się na niego rękoma i pojmali go.",
      "A jeden z tych, co stali obok, dobywszy miecza, ugodził sługę najwyższego kapłana i uciął mu ucho.",
      "A Jezus rzekł im: Wyszliście z mieczami i z kijami jak na złoczyńcę, aby mnie pojmać.",
      "Codziennie wśród was przebywałem, nauczając w świątyni, a nie pojmaliście mię. Ale — niech się spełnią Pisma!",
      "Wtedy wszyscy, opuściwszy go, pouciekali.",
      "A pewien młodzieniec szedł za nim, odziany tylko w prześcieradło. I pochwycili go —",
      "lecz on, porzuciwszy prześcieradło, nagi uciekł od nich.",
      "I powiedli Jezusa do najwyższego kapłana. I zebrali się tam wszyscy przedniejsi kapłani i starsi, i uczeni w Piśmie.",
      "Piotr zaś szedł za nim z daleka, aż na dziedziniec najwyższego kapłana i usiadł ze sługami, grzejąc się przy ogniu.",
      "A przedniejsi kapłani i cała rada szukali świadectwa przeciw Jezusowi, aby go na śmierć skazać, a nie znajdowali.",
      "Wielu bowiem świadczyło fałszywie przeciw niemu, ale świadectwa ich nie były zgodne.",
      "A niektórzy, powstawszy, fałszywie świadczyli przeciwko niemu, mówiąc:",
      "Myśmy słyszeli, jak powiadał: Ja zburzę tę świątynię, wzniesioną rękami, a w ciągu trzech dni zbuduję inną, która nie rękami wzniesiona będzie.",
      "Ale i w tym nie było zgodne ich świadectwo.",
      "Tedy najwyższy kapłan, stanąwszy pośrodku zapytał Jezusa mówiąc: Nic nie odpowiadasz? O cóż to oni cię oskarżają?",
      "On zaś milczał i nic nie odpowiedział. Zapytał go najwyższy kapłan ponownie, i rzekł mu: Czyś ty jest Chrystus, Syn Błogosławionego?",
      "Jezus tedy rzekł: Jam jest, a ujrzycie Syna Człowieczego, siedzącego na prawicy Mocy Bożej i przychodzącego w obłokach niebieskich.",
      "A najwyższy kapłan rozdarłszy szaty swoje rzekł: Na cóż nam więcej świadków?",
      "Słyszeliście bluźnierstwo. Cóż tedy sądzicie? A oni wszyscy wydali wyrok skazujący: winien jest śmierci.",
      "I niektórzy poczęli pluć na niego i zakrywać oblicze jego, i bić go pięściami mówiąc: Prorokuj! A słudzy policzkowali go.",
      "A gdy Piotr był na dziedzińcu, na dole, przychodzi jedna z niewiast służebnych najwyższego kapłana",
      "i ujrzawszy Piotra grzejącego się, przypatrzyła się mu i powiada: I tyś był z tym Nazareńczykiem, Jezusem.",
      "Lecz on zaparł się mówiąc: Ani nie wiem, ani nie rozumiem, co mówisz. I wyszedł do przysionka, a kur zapiał.",
      "A znowu ujrzawszy go służebna poczęła mówić do stojących wokoło: I ten jest z ich liczby.",
      "A on znowu się zapierał. I niebawem, po małej chwili, ci, co tam stali, mówili Piotrowi: Niezawodnie należysz do nich, bo jesteś Galilejczykiem.",
      "On zaś począł się zaklinać i przysięgać: Nie znam człowieka, o którym mówicie.",
      "A wnet kur zapiał powtórnie. I wspomniał Piotr na słowa, które mu był powiedział Jezus: Wpierw nim kur dwakroć zapieje, trzykroć się mnie zaprzesz. A wspomniawszy to, zapłakał."
    ],
    [
      "I zaraz z rana najwyżsi kapłani po naradzie wraz ze starszymi, uczonymi w Piśmie i całym trybunałem, związawszy Jezusa, powiedli i wydali Piłatowi.",
      "I zapytał go Piłat: Czyś ty jest król żydowski? A on odpowiedział: Sam mówisz.",
      "I oskarżali go przedniejsi kapłani o wiele rzeczy.",
      "Piłat więc ponownie pytał go mówiąc: Nic nie odpowiadasz? Patrz, o jak wiele rzeczy cię obwiniają.",
      "A Jezus nic na to nie odpowiedział, tak że się Piłat dziwił.",
      "A na święto zwykł był wypuszczać im jednego więźnia, któregolwiek zażądali.",
      "A był jeden zwany Barabaszem, uwięziony wraz ze wszystkimi buntownikami, którzy podczas zamieszek dopuścili się zabójstwa.",
      "I gdy przystąpił tłum, począł się domagać tego, co im zwykle czynił.",
      "Piłat tedy odpowiedział im: Chcecie, wypuszczę wam króla żydowskiego?",
      "Wiedział bowiem, że najwyżsi kapłani wydali go z zawiści.",
      "Ale przedniejsi kapłani podburzali tłum, aby im raczej wypuścił Barabasza.",
      "A Piłat, odpowiadając ponownie, rzekł im: Cóż więc mam uczynić z tym, którego zwiecie królem żydowskim?",
      "A oni znowu zawołali: Ukrzyżuj go!",
      "Piłat tedy rzekł do nich: Cóż więc złego uczynił? Lecz oni tym bardziej krzyczeli: Ukrzyżuj go!",
      "Piłat zatem, chcąc zadośćuczynić ludowi, wypuścił im Barabasza, a ubiczowanego Jezusa wydał, aby był ukrzyżowany.",
      "A żołnierze wprowadzili go na dziedziniec, to jest do pretorium. I zwołali całą kohortę.",
      "A przyodziawszy go w purpurę, upletli koronę z ciernia i włożyli na niego.",
      "I poczęli pozdrawiać go: Witaj, królu żydowski!",
      "A bili go po głowie trzciną, pluli na niego, i klękając, składali mu pokłony.",
      "A kiedy mieli dość naigrawań, zdjęli z niego purpurę, przyoblekli go w jego własne szaty i wyprowadzili, aby go ukrzyżować.",
      "I przymuszają przechodzącego obok, niejakiego Szymona Cyrenejczyka, idącego z pola, ojca Aleksandra i Rufa, aby niósł krzyż jego.",
      "I prowadzą go na miejsce Golgota, co oznacza miejsce Trupiej Głowy.",
      "I podawali mu wino zmieszane z mirrą, ale nie przyjął.",
      "I krzyżują go, a potem rozdzielają szaty jego, rzucając o nie losy, co kto ma wziąć.",
      "A była godzina trzecia, gdy go ukrzyżowali.",
      "Był też i tytuł winy jego napisany: Król żydowski.",
      "Ukrzyżowali też z nim dwóch łotrów, jednego po prawicy, a drugiego po lewicy.",
      "[I wypełniło się Pismo, które mówi: I do złoczyńców był zaliczony (Iz. 53,12)].",
      "A przechodzący mimo bluźnili mu, potrząsając głowami i mówiąc: Hej, ty, co burzysz świątynię i budujesz ją w ciągu trzech dni,",
      "ratuj siebie samego, zstępując z krzyża.",
      "Podobnie i przedniejsi kapłani z uczonymi w Piśmie szydzili, mówiąc jeden do drugiego: Innych ocalił, a sam siebie ocalić nie może.",
      "Chrystus, król izraelski, niechże teraz zstąpi z krzyża, abyśmy zobaczyli i uwierzyli. Lżyli go także i ci, co z nim ukrzyżowani byli.",
      "A gdy nadeszła godzina szósta, całą ziemię zaległy ciemności aż do godziny dziewiątej.",
      "I o godzinie dziewiątej Jezus zawołał głosem wielkim: Eloi, Eloi, lama sabachthani, co znaczy: Boże mój, Boże mój, czemuś mię opuścił?",
      "Usłyszawszy to niektórzy ze stojących tam, mówili: Oto Eliasza wzywa.",
      "A ktoś, przybiegłszy i napełniwszy gąbkę octem, włożył ją na trzcinę i chciał mu dać pić, mówiąc: Poczekajcie, zobaczymy, czy przybędzie Eliasz, aby go zdjąć.",
      "Jezus zaś zawoławszy głosem wielkim, oddał ducha.",
      "I rozdarła się na dwoje zasłona Świątyni, od góry aż do dołu.",
      "A setnik, który stał naprzeciw, ujrzawszy, że tak oddał ducha, rzekł: Niezawodnie, człowiek ten był Synem Bożym.",
      "A były tam i niewiasty przypatrujące się z daleka, między którymi była i Maria Magdalena i Maria, matka Jakuba Mniejszego i Józefa, i Salome.",
      "One to, kiedy był w Galilei, szły za nim i usługiwały mu. I wiele innych, które razem z nim przybyły do Jerozolimy.",
      "A gdy już nadszedł wieczór (albowiem był to dzień Przygotowania, który jest przed szabatem),",
      "przyszedł Józef z Arymatei, senator dostojny, oczekujący także Królestwa Bożego, odważnie wszedł do Piłata i prosił o ciało Jezusa.",
      "A Piłat powątpiewał, czy już umarł. I zawoławszy setnika, zapytał go, czy już umarł?",
      "A upewniony przez setnika, darował ciało Józefowi.",
      "Ten, kupiwszy prześcieradło i zdjąwszy Jezusa, owinął go prześcieradłem i złożył w grobowcu, który był wykuty w skale. I zatoczył kamień przed wejściem do grobowca.",
      "A Maria Magdalena i Maria Józefowa patrzyły, gdzie go położono."
    ],
    [
      "A gdy minął szabat, Maria Magdalena i Maria Jakubowa, i Salome nakupiły wonności, aby pójść i namaścić go.",
      "I oto bardzo rano w pierwszy dzień tygodnia idą do grobu, kiedy już wzeszło słońce.",
      "A mówiły do siebie: Któż nam odsunie kamień od drzwi grobowca?",
      "I spojrzawszy — widzą kamień odsunięty. A był bardzo wielki.",
      "A wszedłszy do grobowca, ujrzały młodzieńca siedzącego po prawej stronie, ubranego w szatę białą, i zdumiały się.",
      "Ale on rzekł im: Nie lękajcie się, szukacie Jezusa Nazareńskiego, ukrzyżowanego: powstał, nie masz go tu, oto miejsce, gdzie go złożono.",
      "Ale idźcie, powiedzcie uczniom jego i Piotrowi, że was wyprzedzi do Galilei: tam go ujrzycie, jak wam powiedział.",
      "A one wyszedłszy, uciekły od grobowca, opanował je bowiem strach i przerażenie. Nikomu też nic nie powiedziały, bo były przejęte lękiem.",
      "A powstawszy rankiem w pierwszy dzień tygodnia, ukazał się naprzód Marii Magdalenie, z której wyrzucił był siedmiu czartów.",
      "A ona poszła i oznajmiła tym, smutnym i płaczącym, którzy przedtem z nim przebywali.",
      "Ale oni posłyszawszy, że żyje i że się jej ukazał, nie uwierzyli.",
      "A potem ukazał się w innej postaci dwom z nich w drodze, kiedy zdążali do wsi,",
      "a oni poszli i oznajmili innym: ale i im nie uwierzyli.",
      "W końcu ukazał się owym jedenastu, gdy siedzieli u stołu, i ganił niedowiarstwo ich i twardość serca, że nie uwierzyli tym, którzy go widzieli zmartwychwstałego.",
      "I rzekł im: Idąc na cały świat, głoście Ewangelię wszelkiemu stworzeniu.",
      "Kto uwierzy i ochrzci się, będzie zbawiony, a kto nie uwierzy, będzie potępiony.",
      "A tym, którzy uwierzą, takie cuda towarzyszyć będą: w imię moje będą czarty wyrzucać, nowymi językami mówić będą,",
      "węże będą brać, i choćby coś trującego pili, szkodzić im nie będzie; na chorych ręce kłaść będą, a wyzdrowieją.",
      "A Pan Jezus potem, gdy do nich przemówił, wzięty był do nieba i zasiadł na prawicy Bożej.",
      "Oni zaś wyruszywszy, przepowiadali wszędzie — a Pan dopomagał i utwierdzał mowę przez cuda w ślad za nimi idące.1"
    ]
  ],
  [
    [
      "Ponieważ wielu już usiłowało ułożyć opis zdarzeń, które wśród nas są przedmiotem niezachwianej wiary,",
      "jak nam przekazali ci, którzy od początku byli naocznymi świadkami i sługami Ewangelii,",
      "postanowiłem i ja, dostojny Teofilu, zbadawszy wszystko dokładnie od pierwszej chwili opisać ci to w należytym porządku,",
      "abyś się przekonał o pewności nauk, które otrzymałeś.",
      "Był za dni Heroda, króla Judei, pewien kapłan imieniem Zachariasz, ze zmiany Abiasza. I miał żonę z córek Aaronowych, a imię jej Elżbieta.",
      "A byli oboje sprawiedliwi przed Bogiem, zachowując bez zarzutu wszystkie przykazania i ustawy Pańskie.",
      "I nie mieli dziecka, gdyż Elżbieta była niepłodna, a oboje byli już w wieku podeszłym.",
      "Stało się tedy, gdy sprawował urząd kapłański przed Bogiem w kolejności zmiany swojej,",
      "że według zwyczaju przyjętego przez kapłanów przyszła na niego kolej przez losowanie, aby wejść do świątyni Pańskiej i złożyć ofiarę kadzielną.",
      "A wielkie mnóstwo ludu stało na zewnątrz, modląc się w czasie kadzenia.",
      "I ukazał mu się Anioł Pański, stojący po prawej stronie ołtarza kadzielnego.",
      "A Zachariasz zatrwożył się, ujrzawszy go, i lęk go ogarnął.",
      "I rzekł do niego Anioł: Nie lękaj się, Zachariaszu, wysłuchana jest bowiem prośba twoja. Żona twoja, Elżbieta, urodzi ci syna, któremu nadasz imię Jan.",
      "I będziesz się radował i weselił, a wielu z narodzenia jego będzie się radować.",
      "Będzie bowiem wielki przed Panem, wina i sycery pić nie będzie, a Duchem świętym będzie napełniony jeszcze w żywocie matki swojej.",
      "I wielu synów izraelskich nawróci do Pana Boga ich,",
      "a sam wyprzedzi go w duchu i mocy Eliaszowej, aby zwrócił serca ojców ku dzieciom, a niewierzących ku roztropności sprawiedliwych, by przygotował Panu lud doskonały.",
      "I rzekł Zachariasz do Anioła: Jakże to poznam? Jestem przecież starzec, a i żona moja podeszła w latach swoich.",
      "I odpowiadając Anioł rzekł mu: Jam jest Gabriel, który stoję przed obliczem Bożym, a posłany jestem, abym przemówił do ciebie i zwiastował ci tę nowinę radosną.",
      "A oto staniesz się niemy i nie będziesz mógł mówić, aż do dnia, w którym się to stanie, dlatego żeś nie uwierzył słowom moim, które się w swoim czasie spełnią.",
      "A lud oczekiwał Zachariasza i dziwił się, że tak długo przebywał w świątyni.",
      "A wyszedłszy nie mógł do nich mówić. I poznali, że miał widzenie w świątyni. A on dawał im znaki i pozostał niemym.",
      "I stało się, kiedy upłynęły dni jego urzędowania, że wrócił do swego domu.",
      "A wkrótce po tym Elżbieta, żona jego, poczęła dziecię i kryła się przez pięć miesięcy mówiąc:",
      "Tak mi Pan uczynił we dni, w które na mnie wejrzał, aby uwolnić mię z niesławy mojej między ludźmi.",
      "A miesiąca szóstego posłany był Anioł Gabriel od Boga do miasta galilejskiego, które zwano Nazaret,",
      "do Panny poślubionej mężowi, któremu było na imię Józef, z domu Dawidowego, a imię Panny Maryja.",
      "I wszedłszy do niej rzekł: Bądź pozdrowiona, łaski pełna, Pan z tobą (błogosławionaś ty między niewiastami).",
      "A ona zatrwożyła się na słowa jego i rozważała, co by to było za pozdrowienie.",
      "I rzekł jej Anioł: Nie lękaj się, Maryjo, albowiem znalazłaś łaskę u Boga!",
      "Oto poczniesz i porodzisz syna, a nadasz mu imię Jezus.",
      "Ten będzie wielki i nazwany będzie Synem Najwyższego. I da mu Pan Bóg stolicę Dawida, ojca jego, i będzie królował nad domem Jakubowym na wieki,",
      "a królestwu jego nie będzie końca.",
      "A Maryja rzekła do Anioła: Jakże się to stanie, skoro męża nie znam?",
      "I odpowiadając Anioł rzekł jej: Duch święty zstąpi na ciebie i moc Najwyższego cię zacieni. Przeto i co się narodzi święte, będzie nazwane Synem Bożym.",
      "A oto Elżbieta, krewna twoja, i ona poczęła w starości swojej dziecię, a jest to już szósty miesiąc dla tej, którą zowią niepłodną:",
      "bo nie masz nic niemożliwego u Boga.",
      "I rzekła Maryja: Otom ja służebnica Pańska, niech mi się stanie według słowa twego. I odszedł od niej Anioł.",
      "Powstawszy tedy Maryja w one dni, udała się śpiesznie w okolicę górzystą do miasta Judy.",
      "I weszła do domu Zachariasza, i pozdrowiła Elżbietę.",
      "I stało się, skoro usłyszała Elżbieta pozdrowienie Maryi, poruszyło się dziecię w łonie jej i napełnioną została Elżbieta Duchem świętym,",
      "i zawołała głosem wielkim, mówiąc: Błogosławionaś ty między niewiastami i błogosławiony owoc żywota twego.",
      "A skądże mi to, że przyszła matka Pana mego do mnie?",
      "Oto bowiem, skoro zabrzmiał głos pozdrowienia twego w uszach moich, poruszyło się z radością dziecię w łonie moim.",
      "A błogosławiona ta, co uwierzyła, że wypełni się, co jej oznajmiono od Pana.",
      "I rzekła Maryja: Uwielbia dusza moja Pana.",
      "I rozradował się duch mój w Bogu, Zbawicielu moim.",
      "Iż wejrzał na uniżenie służebnicy swojej. Bo oto odtąd błogosławioną zwać mnie będą wszystkie narody.",
      "Albowiem uczynił mi wielkie rzeczy On, który możny jest i święte imię Jego.",
      "A miłosierdzie Jego z pokolenia na pokolenie nad tymi, którzy się Go boją.",
      "Okazał moc swego ramienia. Rozproszył pysznych w zamysłach ich serc.",
      "Strącił mocarzy z tronów, a wywyższył poniżonych.",
      "Łaknących obsypał dobrami, a bogaczy z niczym odprawił.",
      "Przygarnął w opiekę Izraela, sługę swego, przez pamięć na miłosierdzie swoje,",
      "Jako mówił do ojców naszych, Abrahamowi i potomstwu jego na wieki.",
      "A Maryja pozostała z nią około trzech miesięcy i wróciła do domu swego.",
      "A Elżbiecie wypełnił się czas rozwiązania i porodziła syna.",
      "I usłyszeli sąsiedzi i krewni jej, że Pan okazał jej swe wielkie miłosierdzie, i radowali się wespół z nią.",
      "I stało się, że przybyli dnia ósmego, aby obrzezać dzieciątko; i chcieli nazwać je imieniem jego ojca Zachariasza.",
      "I odrzekła matka jego: Żadną miarą! Ale Janem będzie nazwany.",
      "I rzekli do niej: Nie masz nikogo w rodzie twoim, którego by zwano tym imieniem.",
      "I pytali przez znaki ojca jego, jak by go zechciał nazwać.",
      "On tedy zażądał tabliczki i napisał słowa: Jan jest jego imię. I zdumieli się wszyscy.",
      "A w tejże chwili otwarły się usta jego i język jego i mówił, wielbiąc Boga.",
      "I padł strach na wszystkich ich sąsiadów, a po całej górzystej okolicy judzkiej rozniosła się wieść o tym zdarzeniu.",
      "A wszyscy, którzy o tym posłyszeli, rozmyślali o tym, zapytując samych siebie: Czymże stanie się to dziecię? Albowiem ręka Pańska była z nim.",
      "A ojciec jego, Zachariasz, napełniony Duchem świętym mówił prorokując:",
      "Błogosławiony Pan, Bóg Izraela, że nawiedził i odkupił lud swój.",
      "Potęgę zbawienia wzbudził nam w rodzie Dawida, sługi swego.",
      "Jako od wieków zapowiadał był przez usta świętych Proroków swoich,",
      "że nas wybawi od nieprzyjaciół naszych i z ręki wszystkich, co nas nienawidzą.",
      "Miłosierdzie ojcom naszym okaże, pomny na święte przymierze swoje,",
      "według przysięgi, jaką złożył wobec Abrahama, ojca naszego, że sprawi to,",
      "byśmy bez trwogi służyć mu mogli, z rąk nieprzyjaciół naszych uwolnieni.",
      "W świątobliwości i sprawiedliwości w jego obliczu po wszystkie dni nasze.",
      "A ty, dziecię, nazwane będziesz Prorokiem Najwyższego, albowiem pójdziesz przed Panem, aby przygotować drogę Jego.",
      "Aby ludowi jego dał poznać zbawienie przez odpuszczenie grzechów jego —",
      "przez zmiłowanie się Boga naszego, który miłosiernie wejrzy na nas —On, światłość wschodząca z wysoka.",
      "By oświecić tych, którzy są w ciemnościach i którzy mrokiem śmierci są spowici. By kroki nasze wieść drogą pokoju.",
      "A dziecię rosło i umacniało się w duchu i przebywało na miejscach pustynnych aż do czasu ukazania się swego w Izraelu."
    ],
    [
      "I stało się w one dni, że wydany został dekret przez cesarza Augusta, aby dokonano spisu w całym zamieszkałym okręgu ziemi.",
      "Pierwszy ten spis odbył się, gdy Kwiryniusz był wielkorządcą Syrii.",
      "Szli tedy wszyscy do spisu, każdy do miasta swego.",
      "Poszedł też i Józef z Galilei, z miasta Nazaret, do Judei, do miasta Dawidowego, zwanego Betlejem, jako że był z domu i pokolenia Dawidowego,",
      "aby zostać wpisanym wraz z Maryją, zaślubioną mu małżonką, brzemienną.",
      "I stało się, gdy tam byli, że wypełniły się dni, aby porodziła.",
      "I porodziła syna swego pierworodnego, owinęła go w pieluszki, i złożyła w żłobie: nie było bowiem dla nich miejsca w gospodzie.",
      "A byli w tej krainie pasterze, czuwający i odbywający nocne straże nad stadem swoim.",
      "I stanął nad nimi Anioł Pański, a chwała Pańska zewsząd ich oświeciła, tak że opanowała ich wielka bojaźń.",
      "I rzekł im Anioł: Nie lękajcie się, oto bowiem zwiastuję wam radość wielką, która będzie cieszyć cały lud,",
      "że się wam dziś w mieście Dawidowym narodził Zbawiciel, którym jest Chrystus Pan.",
      "A znakiem dla was to będzie: Znajdziecie niemowlę owinięte w pieluszki i złożone w żłobie.",
      "I nagle zjawiły się z Aniołem zastępy wojska niebieskiego, wielbiące Boga i mówiące:",
      "Chwała na wysokościach Bogu, a na ziemi pokój wśród ludzi, których sobie upodobał.",
      "I stało się, kiedy odeszli od nich Aniołowie do nieba, mówili pasterze jeden do drugiego: chodźmy więc do Betlejem a zobaczmy to, co się stało, o czym oznajmił nam Pan.",
      "I spiesząc się przybyli i znaleźli Maryję i Józefa oraz dzieciątko leżące w żłobie.",
      "A ujrzawszy, zrozumieli słowa, które im oznajmione były o tym dzieciątku.",
      "A wszyscy, którzy potem to słyszeli, dziwili się temu, co im mówili pasterze.",
      "Maryja zaś zachowywała wszystkie te słowa, rozważając je w sercu swoim.",
      "I wrócili pasterze, wielbiąc i chwaląc Boga za wszystko, co słyszeli i widzieli, jak im powiedziano.",
      "A kiedy upłynęło osiem dni, aby obrzezano dzieciątko, nazwano je imieniem Jezus, które nadane mu było przez Anioła wpierw nim się w łonie poczęło.",
      "A kiedy się wypełniły dni oczyszczenia ich według Prawa Mojżeszowego, przynieśli je do Jeruzalem, aby je ofiarować Panu",
      "jak napisano w Zakonie Pańskim: Każdy chłopiec pierworodny będzie poświęcony Panu, (Wyjśc 13,2)",
      "oraz by złożyć ofiarę według tego, co powiedziano w Zakonie Pańskim, parę synogarlic albo dwa gołąbki.",
      "A był w Jerozolimie człowiek, imieniem Symeon, a ten był sprawiedliwy i pobożny, i wyczekiwał pociechy Izraela, a Duch Święty był z nim.",
      "I otrzymał był zapowiedź od Ducha Świętego, że nie umrze, dopóki by wpierw nie ujrzał Chrystusa Pańskiego.",
      "A wiedziony natchnieniem, przybył do świątyni. I gdy rodzice wnosili dzieciątko Jezus, aby ze względu na nie wypełnić przepis Prawa,",
      "on wziął je na ręce i wielbił Boga mówiąc:",
      "Teraz, o Panie, według słowa twego, uwalniasz sługę twego w pokoju,",
      "bo ujrzały już oczy moje zbawienie twoje,",
      "któreś zgotował wobec wszystkich narodów:",
      "Światłość na objawienie poganom i chwałę ludu twego izraelskiego.",
      "A ojciec jego i matka dziwili się temu, co o nim mówiono.",
      "I błogosławił im Symeon, i rzekł do Maryi, matki jego: Oto ten, który wielu wśród Izraela przywiedzie do upadku lub do wywyższenia; będzie on znakiem, któremu sprzeciwiać się będą.",
      "A i twoją własną duszę przeniknie miecz, by wyszły na jaw zamysły serc wielu.",
      "I była Anna prorokini, córka Fanuela z pokolenia Aser. Ta była już podeszła w latach, a z mężem żyła lat siedem od panieństwa swego.",
      "I będąc wdową do lat osiemdziesięciu czterech, nie opuszczała świątyni, służąc Bogu dniem i nocą w postach i modlitwach.",
      "Ona to nadszedłszy w owej godzinie, wielbiła Boga i mówiła o nim wszystkim, którzy oczekiwali odkupienia Jerozolimy.",
      "A gdy wykonali wszystko według Zakonu Pańskiego, wrócili do Galilei, do Nazaretu, miasta swego.",
      "A dziecię rosło i umacniało się, pełne mądrości, a łaska Boża była w nim.",
      "A rodzice jego chodzili co roku do Jeruzalem na święto Paschy.",
      "I gdy miał już lat dwanaście, podążyli tam według zwyczaju onego święta.",
      "A po upływie dni, kiedy wracali, zostało dziecię Jezus w Jerozolimie, a nie wiedzieli o tym rodzice jego.",
      "I mniemając, że jest on w gromadzie pielgrzymów, uszli dzień drogi i szukali go między krewnymi i znajomymi.",
      "A nie znalazłszy, wrócili do Jerozolimy, szukając go.",
      "I stało się, że po upływie trzech dni znaleźli go w świątyni, siedzącego wpośród doktorów, słuchającego ich i zadającego im pytania.",
      "A zdumiewali się wszyscy, którzy go słuchali, nad rozumem i nad odpowiedziami jego.",
      "I ujrzawszy go zdziwili się. I rzekła do niego matka jego: Synu, cóżeś to nam uczynił? Ojciec twój i ja, bolejąc, szukaliśmy ciebie.",
      "I rzekł do nich: Cóż to, żeście mnie szukali? Czyż nie wiedzieliście, że w tym, co jest Ojca mego, być winienem?",
      "Ale oni nie zrozumieli słów, które im mówił.",
      "I udał się z nimi i przyszedł do Nazaretu, a był im poddany. A matka jego wszystkie słowa te zachowywała w sercu swoim.",
      "Jezus zaś wzrastał w mądrości i latach, i w łasce u Boga i u ludzi."
    ],
    [
      "Roku piętnastego panowania cesarza Tyberiusza, gdy Piłat Poncjusz zarządzał Judeą i Herod był tetrarchą Galilei, a Filip, brat jego, tetrarchą Iturei i krainy Trachonickiej, gdy Lizaniasz był tetrarchą Abileny,",
      "za najwyższych kapłanów Annasza i Kajfasza, stało się słowo Boże do Jana, Zachariaszowego syna, na pustyni.",
      "I przyszedł do całej krainy nad brzegami Jordanu, głosząc chrzest pokuty na odpuszczenie grzechów;",
      "jako napisano w księdze mów Izajasza Proroka: Głos wołającego na pustyni: gotujcie drogę Pańską, torujcie ścieżki jego.",
      "Wszelki parów będzie wypełniony i każda góra i wzniesienie zniżone będą. Krzywe drogi staną się prostymi, a ostre wygładzonymi będą",
      "i każdy człowiek ujrzy zbawienie Boże (Iz. 40,3-5).",
      "Mówił wówczas do rzesz przychodzących, aby przyjąć jego chrzest: Plemię żmijowe, któż wam ukazał drogę ucieczki od gniewu przyszłego?",
      "Czyńcież tedy owoce godne pokuty, a nie mówcie sobie w duchu: Ojca mamy Abrahama. Albowiem powiadam wam, że Bóg ma moc z tych oto kamieni wzbudzić synów Abrahamowi.",
      "Bo już i siekiera do korzenia drzew przyłożona. A wszelkie drzewo, które nie daje owocu dobrego będzie wycięte i w ogień wrzucone.",
      "I pytały go rzesze mówiąc: Cóż więc czynić mamy?",
      "A on odpowiadając mówił im: Kto ma dwie suknie, niech da temu, który nie ma wcale, i kto ma pokarm, niech podobnie czyni.",
      "Przyszli też i celnicy, aby otrzymać chrzest, i mówili: Nauczycielu, cóż mamy czynić?",
      "A on im powiedział: Nie żądajcie więcej niż wam wyznaczono.",
      "Pytali go też i żołnierze mówiąc: A my co czynić mamy? I rzekł im: Nikogo nie bijcie ani spotwarzajcie; a poprzestawajcie na żołdzie swoim.",
      "A kiedy lud, przypuszczając, że Jan jest Chrystusem, począł się nad tym w duszy zastanawiać,",
      "Jan odpowiedział wszystkim: Ja was chrzczę wodą, ale przyjdzie możniejszy ode mnie, któremu nie jestem godzien rozwiązać rzemyka u jego sandałów. Ten was chrzcić będzie Duchem Świętym i ogniem.",
      "Ma on wiejadło w ręku, aby oczyścić swoje klepisko i zgromadzić pszenicę do gumna swojego; a plewy spali w ogniu nieugaszonym.",
      "Wiele też innych rzeczy, napominając, głosił ludowi.",
      "A Herod tetrarcha, będąc napominany przez niego o Herodiadę, żonę brata swego, i z powodu wszystkich innych złych spraw, jakie uczynił,",
      "dodał do wszystkiego i to, że zamknął Jana w więzieniu.",
      "I stało się, kiedy wszystek lud przyjmował chrzest i gdy Jezus był ochrzczony i modlił się, otworzyły się niebiosa,",
      "a Duch Święty widzialnie, jako gołębica, zstąpił na niego. I stał się głos z nieba: Tyś jest syn mój umiłowany, w tobie upodobałem sobie.",
      "Sam zaś Jezus, gdy rozpoczynał (działalność publiczną), miał lat około trzydziestu, a był, jak mniemano, synem Józefa, który był synem Helego, syna Matata,",
      "syna Lewiego, syna Melchiego, syna Jannaja, syna Józefa,",
      "syna Matatiasza, syna Amosa, syna Nahuma, syna Hesliego, syna Naggaja,",
      "syna Mahata, syna Matatiasza, syna Semeji, syna Józefa, syna Jody,",
      "syna Jana, syna Rezy, syna Zorobabela, syna Salatiela, syna Neriego,",
      "syna Melchiego, syna Addiego, syna Kosama, syna Elmadama, syna Hera,",
      "syna Jozuego, syna Eliezera, syna Jorima, syna Matata, syna Lewiego,",
      "syna Symeona, syna Judy, syna Józefa, syna Jony, syna Eliakima,",
      "syna Meleasza, syna Menny, syna Matata, syna Natana, syna Dawida,",
      "syna Jessego, syna Jobeda, syna Booza, syna Sali, syna Naassona,",
      "syna Aminadaba, syna Admina, syna Arniego, syna Hesrona, syna Faresa, syna Judy,",
      "syna Jakuba, syna Izaaka, syna Abrahama, syna Tarego, syna Nachora,",
      "syna Serucha, syna Ragawa, syna Faleka, syna Hebera, syna Sali,",
      "syna Kainama, syna Arfaksada, syna Sema, syna Noego, syna Lamecha,",
      "syna Matuzala, syna Henocha, syna Jareda, syna Maleleela, syna Kainama,",
      "syna Enosa, syna Seta, syna Adama, syna Bożego."
    ],
    [
      "A Jezus pełen Ducha Świętego wrócił znad Jordanu i Duch wodził go po pustyni,",
      "i był przez dni czterdzieści kuszony przez szatana. I nie jadł nic w owe dni. A kiedy się one skończyły, łaknął.",
      "I rzekł mu szatan: Jeśli jesteś Synem Bożym, powiedz kamieniowi temu, aby stał się chlebem.",
      "I odpowiedział mu Jezus: Napisane jest, że nie samym chlebem żyje człowiek (Powt. 8,3).",
      "Powiódłszy go tedy w górę, ukazał mu szatan na chwilę wszystkie królestwa ziemi",
      "i rzekł do niego: Dam ci całą ich potęgę i chwałę, bo jest ona w mojej mocy i daję ją, komu zechcę.",
      "Jeśli tylko złożysz mi pokłon, cała będzie należeć do ciebie.",
      "I odpowiadając Jezus, rzekł mu: Napisane jest: Będziesz się kłaniać Panu Bogu twojemu, i Jemu samemu służyć będziesz (Powt. 6,13).",
      "I zawiódł go do Jerozolimy i postawił na szczycie świątyni, mówiąc do niego: Jeżeli jesteś Synem Bożym, rzuć się stąd na dół.",
      "Albowiem napisane jest że: aniołom swoim rozkażę o tobie, aby cię strzegli,",
      "a oni na rękach cię poniosą, abyś nie zranił o kamień nogi swojej (Ps. 91,11-12).",
      "A odpowiadając Jezus, rzekł mu: Powiedziane jest: Nie będziesz kusił Pana, Boga twego (Powt. 6,16).",
      "Gdy szatan przestał go wszelkimi sposobami kusić, odstąpił od niego — do czasu.",
      "I wrócił Jezus w mocy Ducha do Galilei, a wieść o nim rozeszła się po całej okolicy.",
      "A on nauczał w ich synagogach, wysławiany przez wszystkich.",
      "I przybył do Nazaretu, gdzie się był wychował, a według swego zwyczaju wszedł do synagogi w szabat i powstał, aby czytać.",
      "I podano mu księgę Izajasza Proroka, a otworzywszy księgę, natrafił na miejsce, gdzie było napisane:",
      "Duch Pański nade mną, dlatego mnie namaścił, posłał mnie,",
      "abym głosił Ewangelię ubogim, abym zwiastował więźniom wyzwolenie i ślepym przejrzenie; bym uciśnionych wypuścił na wolność i głosił Rok Pański łaskawy. (Iz. 61,1-2)",
      "A gdy zwinął księgę, oddał ją słudze i usiadł. A oczy wszystkich w synagodze były w niego utkwione.",
      "Począł tedy mówić do nich: Dzisiaj wypełniło się to Pismo w uszach waszych.",
      "A wszyscy mu przyświadczali i dziwili się wdziękowi słów, płynących z ust jego. I mówili: Czyż to nie syn Józefa?",
      "I rzekł im: Zapewne powiecie mi ową przypowieść: „Lekarzu, ulecz samego siebie\". To, co słyszeliśmy, żeś uczynił w Kafarnaum, uczyńże i tu w ojczyźnie swojej.",
      "I rzekł: Zaprawdę powiadam wam, że żaden prorok nie bywa uznawany w swojej ojczyźnie.",
      "Prawdziwie powiadam wam, że choć wiele wdów było w Izraelu za czasów Eliasza, gdy niebo się zamknęło na trzy lata i sześć miesięcy, i był głód wielki na całej ziemi,",
      "do żadnej z nich nie był posłany Eliasz, tylko do owdowiałej niewiasty w Sarepcie Sydońskiej.",
      "I wielu było trędowatych w Izraelu za Proroka Elizeusza, ale żaden z nich nie był oczyszczony, tylko Naaman Syryjczyk.",
      "A słysząc to, wszyscy w synagodze zawrzeli gniewem.",
      "I powstawszy, wyrzucili go poza miasto, i wywiedli go na szczyt góry, na której miasto ich było wzniesione, aby go strącić.",
      "A on przeszedłszy pośród nich, oddalił się.",
      "I przybył do Kafarnaum, miasta galilejskiego. I nauczał ich w szabaty.",
      "A zdumiewali się nad jego nauką, bo mowa jego była pełna mocy.",
      "A był w synagodze człowiek opętany przez ducha czarta nieczystego, który zawołał głosem wielkim.",
      "Zostaw nas w spokoju! Cóż ci do nas Jezusie Nazareński! Przyszedłeś zgubić nas? Znam cię, wiem, ktoś jest, Święty Boży.",
      "I zgromił go Jezus mówiąc: Zamilknij, a wyjdź z niego! I rzuciwszy go na środek, szatan wyszedł z niego, nic mu nie szkodząc.",
      "I padł strach na wszystkich, i zwracali się jeden do drugiego mówiąc: Cóż to za słowo, że ma władzę i moc rozkazywać duchom nieczystym, a ustępują?",
      "I rozchodziły się wieści o nim po całej okolicy.",
      "A wyszedłszy z synagogi, wstąpił do domu Szymona. A świekra Szymona miała wielką gorączkę, i wstawiali się za nią.",
      "Stanąwszy nad nią, kazał ustąpić gorączce, a ta ją opuściła. I natychmiast powstawszy, usługiwała im.",
      "A o zachodzie słońca wszyscy, którzy mieli chorych na rozliczne niemoce, przywiedli ich do niego. A on kładł ręce na każdego i uzdrawiał ich.",
      "Ustępowali też z wielu szatani wołając: Tyś jest Synem Bożym. Ale on, gromiąc ich, nie dozwalał im mówić, albowiem wiedzieli, że jest Chrystusem.",
      "A z nastaniem dnia wyszedł i udał się na miejsce samotne. Rzesza jednak szukała go i przyszła aż do niego. I zatrzymywali go, aby nie odchodził od nich.",
      "Ale on rzekł im: Potrzeba, abym i innym miastom obwieścił Królestwo Boże; bo na to jestem posłany.",
      "I nauczał w synagogach Galilei."
    ],
    [
      "I zdarzyło się, kiedy rzesze, cisnąc się ku niemu, słuchały słowa Bożego, że stał nad jeziorem Genezaret.",
      "I ujrzał dwie łodzie, stojące przy jeziorze, rybacy bowiem wyszli z nich i płukali sieci.",
      "A wszedłszy do jednej z łodzi, która była Szymona, prosił go, aby odjechał nieco od lądu. I siedząc nauczał rzesze z łodzi.",
      "A gdy przestał mówić, rzekł do Szymona: Wyjedź na głębię i zapuśćcie sieci wasze na połów.",
      "A odpowiadając Szymon rzekł: Nauczycielu, całą noc pracując nic nie złowiliśmy, wszakże na słowo twoje zarzucę sieci.",
      "A skoro to uczynili, zagarnęli mnóstwo ryb, tak że się sieć rwała.",
      "I skinęli na towarzyszów, co byli w innej łodzi, aby przybyli i pomogli im. I przyszli i napełnili obie łodzie, tak że aż się zanurzały.",
      "Ujrzawszy to Szymon Piotr, padł do kolan Jezusowych mówiąc: Odejdź ode mnie, Panie, bom jest człowiek grzeszny.",
      "Na taki bowiem połów ryb, jakiego dokonali, zdumienie ogarnęło jego i wszystkich, co z nim byli.",
      "Także i Jakuba, i Jana, synów Zebedeuszowych, którzy byli wspólnikami Szymona. I rzekł Jezus do Szymona: Nie lękaj się, odtąd ludzi łowić będziesz.",
      "A wyciągnąwszy łodzie na ląd i opuściwszy wszystko, poszli za nim.",
      "I zdarzyło się, kiedy był w pewnym mieście, że człowiek pewien, cały trądem pokryty, ujrzawszy Jezusa upadł przed nim w niskim pokłonie i prosił go: Panie, jeżeli zechcesz, możesz mię oczyścić.",
      "A Jezus wyciągnąwszy rękę, dotknął się go mówiąc: Chcę, bądź oczyszczony. I natychmiast ustąpił z niego trąd.",
      "Nakazał mu też: Nie opowiadaj o tym nikomu, ale idź i złóż ofiarę za twoje oczyszczenie, jak nakazał Mojżesz na świadectwo im.",
      "I tym bardziej rozchodziła się wieść o nim i gromadziły się wielkie rzesze, aby go słuchać i odzyskiwać zdrowie.",
      "A on odchodził na miejsca pustynne i modlił się.",
      "I zdarzyło się pewnego dnia, że nauczał, a zasiedli i faryzeusze oraz uczeni w Prawie, którzy przyszli ze wszystkich osad Galilei i Judei, i z Jerozolimy. A była moc Pańska ku temu, aby dokonał uzdrowienia.",
      "I oto ludzie niosą na łożu człowieka tkniętego paraliżem. I usiłowali go wnieść i złożyć przed nim.",
      "A gdy nie wiedzieli, którędy by go wnieść z powodu tłumu, weszli na dach i przez powałę spuścili go na łożu do środka tuż przed Jezusem.",
      "A on, widząc ich wiarę, rzekł: Człowiecze, odpuszczają ci się grzechy twoje.",
      "I poczęli zastanawiać się uczeni w Piśmie i faryzeusze, i mówić: Kimże on jest, ten bluźnierca? Któż może odpuszczać grzechy, jeśli nie sam Bóg?",
      "Ale Jezus, poznawszy ich myśli, rzekł do nich: O czymże to myślicie w sercach waszych?",
      "Co łatwiej powiedzieć: Odpuszczają ci się grzechy twoje, czy też: wstań i chodź?",
      "Wszakże, abyście wiedzieli, że Syn Człowieczy ma na ziemi moc odpuszczania grzechów (rzekł do paralityka): Tobie mówię, wstań, a wziąwszy łoże twe, idź do domu twego.",
      "A natychmiast powstawszy wobec nich, wziął łoże, na którym leżał i odszedł do domu swego, wielbiąc Boga.",
      "I zdumienie ogarnęło wszystkich, i wielbili Boga. I napełnieni bojaźnią, mówili: Widzieliśmy dzisiaj rzeczy niebywałe.",
      "A potem wyszedł i ujrzał celnika imieniem Lewi, siedzącego przy cle, i rzekł mu: Pójdź za mną.",
      "A opuściwszy wszystko, wstał i poszedł za nim.",
      "I sprawił mu Lewi ucztę wielką w domu swoim, a liczna rzesza celników i innych zasiadła wraz z nim do stołu.",
      "I szemrali faryzeusze i uczeni w Piśmie spośród nich mówiąc do uczniów jego: Czemuż to z celnikami i grzesznikami jecie i pijecie?",
      "A odpowiadając Jezus rzekł do nich: Zdrowi nie potrzebują lekarza, ale którzy się źle mają.",
      "Nie przyszedłem wzywać sprawiedliwych, ale grzeszników do pokuty.",
      "Oni jednak rzekli do niego: Uczniowie Jana i faryzeuszów poszczą często i modlą się, twoi zaś jedzą i piją.",
      "A Jezus im powiedział: Czyż możecie żądać postu od gości weselnych, kiedy oblubieniec jest z nimi?",
      "Przyjdą wszakże dni, gdy zabiorą im oblubieńca, wówczas będą pościć w owe dni.",
      "Powiedział im też przypowieść: Nikt nie odrywa łaty z szaty nowej, aby przyszyć do starego odzienia, bo i nowe rozedrze, i łata z nowego nie nada się do starego.",
      "Nikt też młodego wina nie zlewa do starych naczyń, bo nowe wino rozsadzi naczynia i samo się wyleje, a naczynia zniszczeją:",
      "ale wino nowe do nowych naczyń wlewać trzeba.",
      "A nikt, spróbowawszy starego, nie zechce nowego, bo mówi: Lepsze jest stare."
    ],
    [
      "I zdarzyło się w szabat, że szedł przez zboża, a uczniowie jego zrywali kłosy i jedli, wykruszając rękami.",
      "A niektórzy z faryzeuszów mówili: Cóż to czynicie, czego się nie godzi czynić w szabat?",
      "I odpowiadając im Jezus rzekł: Czyście nie czytali tego, co uczynił Dawid, kiedy sam łaknął i ci, co z nim byli?",
      "Jak to wszedł do domu Bożego i wziąwszy chleby pokładne, jadł i dał tym, którzy z nim byli, choć nie godzi się ich spożywać nikomu tylko samym kapłanom.",
      "I mówił im: Syn Człowieczy jest Panem i szabatu.",
      "Zdarzyło się też w inny szabat, że wszedł do synagogi i nauczał. A był tam człowiek, który miał uschłą prawą rękę.",
      "I podpatrywali go uczeni w Piśmie i faryzeusze, czy też będzie w szabat uzdrawiał, aby znaleźć powód do oskarżenia go.",
      "On jednak znał ich myśli i rzekł człowiekowi mającemu uschłą rękę: Podnieś się i stań pośrodku! A on podniósłszy się stanął.",
      "I rzekł do nich Jezus: Zapytuję was, czy godzi się w szabat dobrze czynić, czy też źle, życie ocalić, czy zatracić?",
      "I spojrzawszy wkoło po wszystkich, rzekł do niego: Wyciągnij rękę twoją! I uczynił tak, a przywrócona mu była ręka jego.",
      "A oni, pełni szaleństwa, naradzali się, co by uczynić z Jezusem.",
      "I zdarzyło się w owe dni, że odszedł na górę modlić się i spędził noc na modlitwie Bożej.",
      "A skoro nastał dzień, przywołał uczniów swoich i wybrał spośród nich dwunastu, których też nazwał Apostołami:",
      "Szymona, którego nazwał Piotrem, i Andrzeja, brata jego, Jakuba i Jana, Filipa i Bartłomieja,",
      "Mateusza i Tomasza, Jakuba Alfeuszowego i Szymona, zwanego Gorliwcem,",
      "Judę Jakubowego i Judasza Iszkariota, który był zdrajcą.",
      "A gdy z nimi zeszedł, stanął na równinie wraz z liczną rzeszą swych uczniów i wielkim mnóstwem ludu z całej Judei i Jerozolimy, i z nadmorskich okolic Tyru i Sydonu,",
      "którzy przybyli, aby go słuchać i odzyskać zdrowie. Także i dręczeni przez duchy nieczyste byli uzdrawiani.",
      "A cała rzesza pragnęła się go dotknąć, albowiem wychodziła z niego moc i uzdrawiała wszystkich.",
      "A on, podniósłszy oczy na uczniów swoich, mówił: Błogosławieni ubodzy, bo wasze jest Królestwo Boże.",
      "Błogosławieni, którzy teraz łakniecie, albowiem będziecie nasyceni. Błogosławieni, którzy teraz płaczecie, albowiem będziecie się weselić.",
      "Błogosławieni jesteście, gdy ludzie was znienawidzą i gdy was wyłączą i złorzeczyć wam będą, i zniesławiać imię wasze jako złe, dla Syna Człowieczego.",
      "Weselcie się dnia owego, a radujcie, bo oto zapłata wasza obfita jest w niebiesiech. Tak samo bowiem prorokom czynili ojcowie ich.",
      "Wszakże biada wam, bogaczom, bo macie pociechę waszą.",
      "Biada wam, którzyście teraz nasyceni, albowiem łaknąć będziecie. Biada wam, którzy się teraz śmiejecie, albowiem będziecie się smucić, a płakać.",
      "Biada, gdy dobrze o was mówić będą wszyscy ludzie, tak samo bowiem fałszywym prorokom czynili ojcowie ich.",
      "A powiadam wam, którzy słuchacie: Miłujcie nieprzyjaciół waszych, dobrze czyńcie tym, którzy was nienawidzą,",
      "błogosławcie tym, którzy wam złorzeczą, módlcie się za tych, którzy was spotwarzają.",
      "A kto by cię uderzył w policzek, nadstaw mu i drugi. A temu, który zabiera ci płaszcz, nie wzbraniaj i tuniki.",
      "Każdemu, kto cię prosi, daj, a kto ci zabiera, co twoje jest, nie żądaj zwrotu.",
      "A jak chcecie, aby wam ludzie czynili, tak i wy im czyńcie.",
      "Bo jeżeli miłujecie tych, którzy was miłują, jakaż dla was zapłata? Albowiem i grzesznicy miłują tych, którzy ich miłują.",
      "A gdybyście czynili dobrze tym, którzy wam dobrze czynią, jakaż dla was zapłata? Nawet grzesznicy to czynią.",
      "A gdybyście udzielali pożyczek tym, od których spodziewacie się zwrotu, jakaż dla was zapłata? Nawet i grzesznicy grzesznikom pożyczają, aby tyleż odebrali.",
      "Wy wszakże miłujcie nieprzyjaciół waszych, dobrze czyńcie i pożyczajcie, niczego się stąd nie spodziewając, a zapłata wasza będzie obfita i będziecie synami Najwyższego, albowiem jest On łaskawy dla niewdzięcznych i złych.",
      "Stańcie się tedy miłosierni, jak Ojciec wasz miłosierny jest.",
      "I nie sądźcie, a nie będziecie sądzeni, nie potępiajcie, a nie będziecie potępieni; odpuszczajcie, a będzie wam odpuszczone.",
      "Dawajcie, a będzie wam dane, miarą dobrą, ubitą, potrzęsioną i opływającą dadzą wam w zanadrze wasze. Albowiem tą samą miarą, jaką mierzycie, będzie wam odmierzone.",
      "A powiedział im też przypowieść: Czy może ślepy prowadzić ślepego? Czyż obaj nie wpadną w dół?",
      "Nie jest uczeń nad nauczyciela, lecz każdy będzie doskonały, jeśli będzie jak nauczyciel jego.",
      "A cóż widzisz źdźbło w oku brata twego, a belki w oku własnym nie dostrzegasz?",
      "Jakże możesz mówić twemu bratu: Bracie, dozwól, że wyjmę źdźbło z twego oka, a sam belki, która jest w oku własnym, nie widzisz? Obłudniku, wyrzuć najpierw belkę z oka własnego, a wtedy przejrzysz, abyś wyjął źdźbło z oka brata twego.",
      "Nie masz bowiem drzewa dobrego, które by rodziło złe owoce, ani też drzewa złego, które by przynosiło owoc dobry.",
      "Bo każde drzewo poznaje się z jego owocu. Nie zbierają bowiem z cierni fig ani winogron z głogu.",
      "Dobry człowiek z dobrego skarbca serca swojego wydobywa dobro, a zły ze złego skarbca wydobywa zło. Albowiem z obfitości serca usta jego mówią.",
      "Czemuż to wzywacie mnie: Panie, Panie, a nie wykonujecie tego co głoszą?",
      "Okażę wam do kogo jest podobny każdy, kto przychodzi do mnie, słów moich słucha i wypełnia je.",
      "Podobny jest do człowieka, który budując dom, wykopał dół, pogłębił go, i założył podwaliny na opoce. A kiedy przyszła powódź, uderzyła rzeka o dom ów, i nie mogła go zachwiać, bo dobrze zbudowany był.",
      "Ale ten, kto wysłuchał, a nie wypełnił, podobny jest do człowieka, który zbudował dom na ziemi, bez podwaliny, o który uderzyła rzeka i natychmiast runął. A ruina owego domu była wielka."
    ],
    [
      "Gdy dokończył wszystkich swych nauk do słuchającego go ludu, wszedł do Kafarnaum.",
      "A sługa pewnego setnika, bardzo przez niego ceniony, chorując, bliski był śmierci.",
      "Setnik usłyszawszy o Jezusie wysłał do niego starszych żydowskich, prosząc go, aby przybył i ocalił sługę jego.",
      "Ci więc, przyszedłszy do Jezusa, prosili go usilnie, mówiąc: Godzien jest, abyś mu to uczynił,",
      "kocha bowiem nasz naród, sam nawet zbudował nam synagogę.",
      "Jezus tedy szedł z nimi. A kiedy już był niedaleko domu, wysłał do niego setnik przyjaciół mówiąc: Panie, nie trudź się, bom nie jest godzien, abyś wszedł pod dach mój.",
      "Przeto i siebie nie miałem za godnego, aby przyjść do ciebie. Ale powiedz słowo, a będzie uzdrowiony sługa mój.",
      "Bo i ja jestem człowiek pod władzą postawiony, a mający pod sobą żołnierzy, i mówię temu: Idź, a idzie, a drugiemu: Przyjdź, i przychodzi; a słudze memu: Uczyń to, a czyni.",
      "Usłyszawszy to, Jezus zadziwił się i obróciwszy się, rzekł do rzeszy, która za nim zdążała: Powiadam wam, nawet w Izraelu tak wielkiej nie znalazłem wiary.",
      "A wysłannicy, wróciwszy do domu, znaleźli sługę zdrowym.",
      "I zdarzyło się, że z kolei poszedł do miasta, które zowią Nain, a z nim szli uczniowie jego i rzesza wielka.",
      "A kiedy się przybliżył do bramy miejskiej, oto wynoszono umarłego jedynaka, którego matka była wdową; a liczna rzesza miejska szła z nią.",
      "I gdy ją ujrzał Pan, ulitował się nad nią i rzekł jej: Nie płacz!",
      "I przystąpiwszy, dotknął się mar (a ci, co nieśli, stanęli) i rzekł: Młodzieńcze, tobie mówię, wstań!",
      "I usiadł umarły i począł mówić, i oddał go matce jego.",
      "A wszystkich zdjął lęk i wielbili Boga, mówiąc: Prorok wielki powstał wśród nas, a Bóg wejrzał na lud swój.",
      "I rozeszła się o nim wieść po ziemi judzkiej i po całej krainie.",
      "I donieśli o tym wszystkim Janowi uczniowie jego.",
      "A Jan przywoławszy dwóch spośród uczniów swoich, wysłał ich do Jezusa mówiąc: Tyś jest ten, który ma nadejść, czy też innego czekamy?",
      "Gdy tedy przybyli do niego owi uczniowie, rzekli: Jan Chrzciciel wysłał nas do ciebie mówiąc: Czyś ty jest ten, który ma nadejść, czy też innego czekamy?",
      "(A w owej właśnie chwili uzdrowił wielu od chorób i cierpień, i od złych duchów, i wielu ślepym wzrok przywrócił).",
      "A odpowiadając rzekł im: Idźcie, oznajmijcie Janowi, coście widzieli i słyszeli: Ślepi odzyskują wzrok, chromi chodzą, trędowaci są oczyszczeni, głusi słyszą, umarli zmartwychwstają, ubogim głoszona jest Ewangelia,",
      "a błogosławiony, który się ze mnie nie zgorszy.",
      "A skoro odeszli wysłannicy Jana, zaczął mówić do rzesz o Janie: Coście wyszli oglądać na pustyni? Trzcinę chwiejącą się od wiatru?",
      "Cóż tedy wyszliście oglądać? Czy człowieka obleczonego w miękkie szaty? Oto ci, którzy w szatach wspaniałych i w rozkoszach żyją, są w pałacach królewskich.",
      "Więc coście wyszli widzieć? Proroka? Zaiste, powiadam wam, więcej niż Proroka.",
      "Bo to jest właśnie ten, o którym napisano: Oto posyłam anioła mego przed obliczem twoim, który przygotuje drogę twą przed tobą (Wyjśc. 23,20; Mal. 3,1).",
      "Albowiem powiadam wam: Między narodzonymi z niewiast nikt nie jest większym nad Jana, a jednak każdy z mniejszych w Królestwie Bożym większy jest od niego.",
      "(I cały lud, który słuchał, i celnicy wielbili Boga, jako że przyjęli chrzest Janowy.",
      "Faryzeusze jednak i uczeni w Zakonie wzgardzili zamiarem Bożym względem siebie, nie przyjmując chrztu od niego).",
      "Do czegóż więc mam przyrównać ludzi tego plemienia i komu są podobni?",
      "Podobni są do chłopców siedzących na rynku, którzy wołają jedni do drugich w te słowa: Graliśmy wam na flecie, a nie tańczyliście, lamentowaliśmy, a wyście nie płakali.",
      "Przyszedł bowiem Jan Chrzciciel, i chleba nie jedzący i wina nie pijący, a mówicie: Czarta ma.",
      "Przyszedł Syn Człowieczy, jedząc i pijąc, a powiadacie: Oto człowiek, żarłok i opój, przyjaciel celników i grzeszników.",
      "I usprawiedliwiona została mądrość przez wszystkich jej synów.",
      "A pewien faryzeusz zaprosił go na posiłek. I wszedłszy do domu faryzeusza, zasiadł do stołu.",
      "A oto niewiasta, która była w mieście jawnogrzesznicą, skoro się dowiedziała, że siedział przy stole w domu faryzeusza, przyniosła alabastrowe naczynie olejku",
      "i stanęła z tyłu u nóg jego, płacząc: poczęła łzami zlewać stopy jego i wycierać włosami swej głowy. I całowała stopy jego i namaszczała olejkiem.",
      "A widząc to faryzeusz, który go zaprosił, myślał sobie w duszy: Gdyby ten był prorokiem, poznałby, kim jest ta niewiasta, która się go dotyka; że jest grzesznicą.",
      "Jezus zaś zwrócił się do niego: Szymonie, mam ci coś powiedzieć? A on: Nauczycielu, powiedz. —",
      "Pewien wierzyciel miał dwóch dłużników: jeden był mu winien pięćset denarów, a drugi pięćdziesiąt.",
      "Gdy nie mieli z czego oddać, darował obydwom. Któryż tedy bardziej będzie go miłował?",
      "Odpowiadając Szymon rzekł: Sądzę, że ten, któremu więcej darował. A on mu rzekł: Dobrze to rozstrzygnąłeś.",
      "I zwróciwszy się ku niewieście, rzekł Szymonowi: Widzisz tę niewiastę? Wszedłem do twego domu, nie podałeś mi wody do nóg, a ta łzami skropiła stopy moje i włosami swymi otarła.",
      "Pocałunku mi nie dałeś, a odkąd wszedłem, ta nie przestała całować nóg moich.",
      "Nie namaściłeś oliwą głowy mojej, a ta olejkiem nogi moje namaściła.",
      "Dlatego, powiadam ci, odpuszczone są liczne jej grzechy, bo wiele umiłowała. A komu niewiele odpuszczają, niewiele miłuje.",
      "Wówczas powiedział do niej: Odpuszczają ci się grzechy.",
      "I poczęli współbiesiadnicy mówić między sobą: Któż jest ten, że nawet grzechy odpuszcza?",
      "I rzekł do niewiasty: Zbawiła cię wiara twoja. Idź w pokoju!"
    ],
    [
      "I stało się potem, że chodząc po miastach i osadach, nauczał, głosząc Ewangelię o Królestwie Bożym. A było z nim dwunastu",
      "i pewne niewiasty, które był uleczył od duchów złych i niemocy: Maria zwana Magdaleną, którą opuściło siedmiu czartów,",
      "Joanna, żona Chuzy, urzędnika Heroda, i Zuzanna oraz wiele innych, spieszących mu z pomocą majątkiem swoim.",
      "A kiedy się zgromadziła wielka rzesza i z miasta zdążali do niego, mówił w przypowieści:",
      "Wyszedł siewca rozsiewać ziarna. A kiedy siał, jedno padło przy drodze. I zostało zdeptane, i ptaki niebieskie wydziobały je.",
      "A drugie padło na grunt skalisty, a gdy wzeszło uschło, bo nie miało wilgoci.",
      "A inne padło między ciernie, a ciernie wzrosły wespół z nim i przygłuszyły je.",
      "A jeszcze inne padło na ziemię urodzajną, i gdy wzrosło, wydało plon stokrotny. To mówiąc wołał: Kto ma uszy, aby słuchać, niechaj słucha.",
      "Pytali go tedy uczniowie jego, co by to była za przypowieść.",
      "A on rzekł: Wam dane jest poznać tajemnice Królestwa Bożego, innym zaś przez przypowieści, aby patrzyli, a nie ujrzeli, i usłyszeli, a nie zrozumieli (Iz. 6,9).",
      "Taką zaś jest przypowieść: Ziarnem jest słowo Boże.",
      "Przy drodze są ci słuchacze, do których potem przychodzi szatan i porywa słowo z ich serca, aby uwierzywszy nie byli zbawieni.",
      "A na gruncie skalistym są ci, którzy posłyszawszy, z radością przyjmują słowo. Ale ci korzenia nie mają, wierzą do czasu, a w chwili próby ustępują.",
      "To znowu, które padło między ciernie, oznacza tych, którzy posłyszeli, ale odchodząc, przez troski, bogactwo i rozkosze są przygłuszeni i nie przynoszą owocu.",
      "Które jednak upadło na ziemię dobrą, oznacza słuchaczy w dobrym i szczerym sercu zachowujących słowo i przynoszących owoce w wytrwałości.",
      "A nikt, zapaliwszy świecę, nie nakrywa jej naczyniem ani nie stawia pod łoże, ale umieszcza na świeczniku, aby wchodzący widzieli światło.",
      "Nic bowiem nie masz zakrytego, co by nie miało być ujawnione, ani też tajemnego, co by nie miało być poznane i na jaw nie wyszło.",
      "Uważajcie więc, jak słuchać macie. Albowiem kto ma, będzie mu dane, a kto nie ma — i to, co sądzi, że ma, będzie mu odjęte.",
      "I przyszli do niego matka i bracia jego, a nie mogli przystąpić z powodu tłumu.",
      "I oznajmiono mu: Matka twoja i bracia twoi stoją przed domem, chcąc cię widzieć.",
      "A on odpowiadając rzekł im: Matką moją i braćmi moimi są ci, którzy słuchają słowa Bożego i wypełniają je.",
      "I zdarzyło się pewnego dnia, że wstąpił z uczniami swymi do łodzi i rzekł do nich: Przeprawmy się na drugi brzeg jeziora. I wypłynęli.",
      "A w czasie, kiedy się przeprawiali, zasnął. I zerwała się nawałnica wichru na jezioro i zalewało ich, a byli w niebezpieczeństwie.",
      "Przystąpiwszy tedy zbudzili go mówiąc: Panie, Panie, giniemy! A on powstał i rozkazał wichrowi i nawale wód, a ustąpiły: i nastała cisza.",
      "A do nich rzekł: Gdzież wiara wasza? Oni zaś dziwili się, pełni trwogi, mówiąc jeden do drugiego: Kto jest ten, że nawet wichrom i wodzie rozkazuje, a są mu posłuszne?",
      "I popłynęli do krainy Gerazeńczyków, która znajduje się naprzeciw Galilei.",
      "A gdy wyszedł na ląd, wybiegł mu naprzeciw jakiś człowiek z miasta, który był opętany i od długiego czasu nie nosił odzienia, ani też mieszkał w domu, lecz w grobowcach.",
      "Ujrzawszy Jezusa, zakrzyknął, padł przed nim, i wołał głośno: Co ci do mnie, Jezusie, Synu Boga Najwyższego? Błagam cię, abyś mnie nie dręczył.",
      "Albowiem nakazywał duchowi nieczystemu, aby wyszedł z człowieka. Od dłuższego bowiem czasu owładnął nim, a choć go wiązano łańcuchami i strzeżono w pętach, zrywał więzy i za wpływem szatana pędził na pustynię.",
      "Zapytał go tedy Jezus: Jakie jest twoje imię? A on rzekł: Legion, albowiem wielu czartów wstąpiło w niego.",
      "I prosili go, by im nie rozkazywał iść do przepaści.",
      "A pasło się tam na górze wielkie stado wieprzów. I prosili go, aby im dozwolił wejść w nie. I zezwolił im.",
      "Wyszły tedy duchy nieczyste z człowieka i weszły w wieprze. A stado z urwistego zbocza pędem wpadło do jeziora i utonęło.",
      "Widząc zaś pasterze, co się stało, uciekli i rozgłosili to po mieście i wioskach.",
      "A ludzie wyszli zobaczyć, co się stało. I przyszli do Jezusa, i ujrzeli, że człowiek, z którego wyszły czarty, siedział ubrany i przy zdrowych zmysłach u stóp Jezusa. I zdjął ich lęk.",
      "A ci, co widzieli, opowiedzieli im, jak uzdrowiony został ów opętany.",
      "I prosił go cały lud z krainy Gerazeńczyków, aby oddalił się od nich: strachem bowiem wielkim byli przejęci. A on wszedł do łodzi i wrócił.",
      "I prosił go ów człowiek, z którego wyszły czarty, aby mógł zostać przy nim. Ale on odprawił go mówiąc:",
      "Wracaj do swego domu i opowiadaj, jak wielkie rzeczy Bóg ci uczynił. I odszedł, głosząc po całym mieście, jak wielkie rzeczy uczynił mu Jezus.",
      "A gdy wrócił Jezus, przyjęła go rzesza, bo wszyscy na niego czekali.",
      "A oto przybył mąż, imieniem Jair, który był zwierzchnikiem synagogi. I upadłszy do nóg Jezusa, prosił go, aby wszedł do domu jego,",
      "gdyż umierała mu córka jedynaczka, nie mająca lat dwunastu. A kiedy tam szedł, cisnęły się ku niemu rzesze.",
      "A jakaś niewiasta, mająca krwotok od lat dwunastu, która na lekarzy wydała całe swoje mienie, a przez żadnego uleczona być nie mogła,",
      "podeszła i dotknęła się kraju szaty jego: a natychmiast ustał jej krwotok.",
      "I pytał Jezus: Kto się mnie dotknął? A gdy się wszyscy zapierali, rzekł Piotr: Nauczycielu, rzesze się cisną na ciebie i tłoczą.",
      "I rzekł Jezus: Dotknął się mnie ktoś, bo poznałem, że moc moja przejawiła się na zewnątrz.",
      "A niewiasta widząc, że się nie utaiła, podeszła drżąc. I upadłszy do stóp jego, oznajmiła wobec wszystkiego ludu, dlaczego się go dotknęła i jak natychmiast została uzdrowiona.",
      "A on jej rzekł: Córko, wiara twoja uzdrowiła cię, idź w pokoju.",
      "Podczas, gdy on jeszcze mówił, oto przybywa ktoś z domu zwierzchnika synagogi, mówiąc: Umarła córka twoja, już nie trudź Nauczyciela.",
      "A Jezus usłyszawszy to rzekł mu: Nie bój się, wierz tylko, a będzie ocalona.",
      "I gdy przybył do domu, nie dozwolił nikomu wejść z sobą, tylko Piotrowi, Janowi i Jakubowi wraz z ojcem i matką dziewczęcia.",
      "A płakali wszyscy i żałowali jej. A on rzekł: Nie płaczcie, bo nie umarła, ale śpi.",
      "I śmiali się z niego, wiedząc, że umarła.",
      "A on, ująwszy ją za rękę zawołał mówiąc: Dzieweczko, wstań!",
      "I wrócił duch jej i natychmiast powstała. I rozkazał, aby jej dano jeść.",
      "I zdumieli się rodzice jej. A on nakazał, aby nikomu nie mówili, co się stało."
    ],
    [
      "A wezwawszy dwunastu dał im władzę nad wszystkimi szatanami i moc uzdrawiania chorób.",
      "I wysłał ich, aby głosili Królestwo Boże i uzdrawiali chorych.",
      "I rzekł do nich: Nie bierzcie nic na drogę, ani laski, ani torby podróżnej, ani chleba, ani pieniędzy, ani nie miejcie dwóch tunik.",
      "I do któregokolwiek domu wejdziecie, tam pozostańcie i nie wychodźcie stamtąd.",
      "A jeżeliby was gdzieś nie przyjęto, wychodząc z miasta owego, proch z waszych nóg otrząśnijcie na świadectwo przeciw nim.",
      "Wyszedłszy tedy, obchodzili osady, wszędzie głosząc Ewangelię i uzdrawiając.",
      "I posłyszał o wszystkim, co się działo, Herod tetrarcha, a nie wiedział, co o tym myśleć. Niektórzy bowiem powiadali, że Jan zmartwychwstał;",
      "drudzy znowu, że ukazał się Eliasz; a jeszcze inni, że zmartwychwstał któryś z dawnych Proroków.",
      "I rzekł Herod: Jana jam ściął, któż więc jest ten, o którym takie rzeczy słyszę? I usiłował go zobaczyć.",
      "A po powrocie Apostołowie opowiedzieli mu o wszystkim, czego dokonali. I wziąwszy ich z sobą, udał się na ubocze, w stronę miasta zwanego Betsajdą.",
      "Rzesze jednak, dowiedziawszy się o tym, poszły za nim. I przyjął je i nauczał o Królestwie Bożym, a tych, którzy potrzebowali uleczenia, uzdrawiał.",
      "A już się począł dzień chylić ku wieczorowi. Wtedy przystąpiło dwunastu i rzekli mu: Odpraw rzeszę, aby ludzie poszli do osad i wsi okolicznych i znaleźli gospodę i żywność: tutaj bowiem jesteśmy na miejscu pustynnym.",
      "Ale on im rzekł: Dajcie wy im jeść. A oni powiedzieli: Nie mamy więcej jak tylko pięć chlebów i dwie ryby, chyba żebyśmy poszli i nakupili żywności dla całego tego ludu.",
      "Było bowiem mężczyzn około pięć tysięcy. A on rzekł do uczniów swoich: Rozkażcie im usiąść gromadami po pięćdziesięciu.",
      "I uczynili tak, i rozmieścili wszystkich.",
      "A wziąwszy pięć chlebów i dwie ryby, wejrzał w niebo, błogosławił, łamał i dawał uczniom, aby kładli przed rzeszę.",
      "I jedli, i nasycili się wszyscy. A zebrano z tego, co zbywało, dwanaście koszów ułomków.",
      "I zdarzyło się, kiedy się modlił na osobności, że byli z nim uczniowie. I zapytał ich: Za kogo mają mnie rzesze?",
      "A oni odpowiadając rzekli: Za Jana Chrzciciela, drudzy za Eliasza, a inni za jednego z dawnych Proroków, który zmartwychwstał.",
      "I rzekł im: A wy za kogo mnie uważacie? Odpowiadając Piotr rzekł: Za Chrystusa Bożego.",
      "On jednak surowo nakazał im, aby tego nikomu nie opowiadali.",
      "Mówił bowiem: Trzeba, aby Syn Człowieczy wiele wycierpiał i był odrzucony przez starszych i przedniejszych kapłanów i uczonych w Piśmie, aby poniósł śmierć i trzeciego dnia zmartwychwstał.",
      "A do wszystkich mówił: Jeżeli kto chce iść za mną, niech zaprze się samego siebie i weźmie krzyż swój na każdy dzień i naśladuje mnie.",
      "Kto by bowiem chciał życie swe ocalić, straci je; a kto by stracił swe życie dla mnie, ten je ocali.",
      "Albowiem cóż pomoże człowiekowi, choćby cały świat zyskał, jeśliby siebie zgubił albo o szkodę przyprawił?",
      "Bo kto by się mnie i słów moich wstydził, tego się Syn Człowieczy wstydzić będzie, gdy przyjdzie w majestacie swoim i Ojca, i aniołów świętych.",
      "A powiadam wam prawdziwie: Są tacy spośród tu stojących, którzy nie zaznają śmierci, zanim nie ujrzą Królestwa Bożego.",
      "I stało się w osiem mniej więcej dni po tych słowach, że wziąwszy Piotra i Jana, i Jakuba, wszedł na górę, aby się modlić.",
      "A kiedy się modlił, zmienił się wygląd oblicza jego, a szata jego stała się olśniewająco biała.",
      "I oto dwaj mężowie rozmawiali z nim, którymi byli Mojżesz i Eliasz.",
      "Ukazawszy się w chwale, mówili o jego odejściu, którego dokonać miał w Jerozolimie.",
      "Piotr zaś i ci, którzy z nim byli, zmorzeni byli snem. A ocknąwszy się, ujrzeli chwałę jego i dwóch mężów, którzy przy nim stali.",
      "I stało się, gdy odchodzili od niego, że Piotr rzekł do Jezusa: Nauczycielu, dobrze nam tu być, uczyńmy tedy trzy przybytki: tobie jeden i Mojżeszowi jeden, i Eliaszowi jeden, nie zdając sobie sprawy z tego, co mówi.",
      "A gdy on to mówił, zjawił się obłok i osłonił ich. I zlękli się, gdy tamci w obłok weszli.",
      "I rozległ się głos z obłoku mówiący: Ten jest syn mój wybrany, jego słuchajcie.",
      "A gdy głos przebrzmiał, Jezus pozostał sam. A oni zamilczeli i w owe dni nie opowiadali nikomu tego, co widzieli.",
      "I zdarzyło się nazajutrz, kiedy już zstąpili z góry, że zabiegła mu drogę rzesza wielka.",
      "A oto człowiek z tłumu zawołał: Nauczycielu, błagam cię, abyś wejrzał na syna mojego, bo jest moim jedynakiem.",
      "Oto duch go porywa — i nagle krzyczy; potem nim targa, tak że mu się piana z ust sączy i z trudem odchodzi wyniszczywszy jego siły.",
      "I prosiłem uczniów twoich, aby go wyrzucili, ale nie mogli.",
      "Tedy Jezus odpowiedział: O plemię niewierne i przewrotne, dokąd to przebywać będę wśród was, zmuszony was znosić? Przyprowadź tu syna swego.",
      "A gdy nadchodził, targnął nim szatan i rzucił na ziemię.",
      "Ale Jezus zgromił ducha nieczystego, uzdrowił chłopca i oddał go ojcu jego.",
      "I zdumiewali się wszyscy nad potęgą Boga. A gdy wszyscy podziwiali to, co czynił, rzekł do uczniów swoich: Zapamiętajcie sobie dobrze te słowa: Syn Człowieczy ma być wydany w ręce ludzkie.",
      "Ale oni nie rozumieli tego i było zakryte przed nimi, tak że nie pojęli. A bali się pytać go o to.",
      "I opanowała ich myśl, kto by z nich był większy.",
      "A Jezus znając pragnienia serca ich, wziął dziecię, postawił je przy sobie",
      "i rzekł im: Ktokolwiek by przyjął to dziecię w imię moje, mnie przyjmuje, a kto by mnie przyjął, przyjmuje tego, który mię posłał. Albowiem kto jest najmniejszy między wami wszystkimi, ten jest wielki.",
      "A odpowiadając Jan rzekł: Nauczycielu, widzieliśmy kogoś, jak w imię twoje wyrzucaj czarty, i chcieliśmy mu zabronić, bo nie chodzi z nami.",
      "I rzekł do niego Jezus: Nie zabraniajcie, kto bowiem nie jest przeciwko wam, ten z wami jest.",
      "I stało się, gdy się już dopełniały dni jego odejścia, że postanowił niezłomnie udać się do Jeruzalem.",
      "I posłał wysłańców przed sobą, którzy zdążając weszli do osady samarytańskiej, aby mu przygotować gospodę.",
      "Jednakże nie przyjęto go, ponieważ szedł w stronę Jerozolimy.",
      "A widząc to uczniowie, Jakub i Jan, rzekli: Panie, chcesz, a powiemy, aby ogień zstąpił z nieba i pochłonął ich.",
      "On jednak odwrócił się i zgromił ich [mówiąc: Nie wiecie, czyjego ducha jesteście.",
      "Syn Człowieczy nie przyszedł zatracać dusze, lecz zbawiać]. I odeszli do innej osady.",
      "A kiedy szli drogą, odezwał się ktoś do niego: Dokądkolwiek pójdziesz, pójdę za tobą.",
      "A Jezus rzekł mu: Lisy jamy mają i ptaki niebieskie gniazda, a Syn Człowieczy nie ma gdzie położyć swej głowy.",
      "I rzekł do innego: Pójdź za mną! A ten odpowiedział: Panie, dozwól mi wpierw odejść i pogrzebać ojca mego.",
      "Wtedy rzekł mu: Niechaj umarli grzebią umarłych, a ty idź i głoś Królestwo Boże.",
      "A ktoś inny powiedział: Pójdę za tobą, Panie, lecz dozwól mi wpierw pożegnać się z tymi, którzy są w domu moim.",
      "A Jezus rzekł doń: Nikt, kto przykładając rękę swą do pługa, wstecz się ogląda, nie nadaje się do Królestwa Bożego."
    ],
    [
      "A potem wyznaczył Pan innych siedemdziesięciu dwóch i rozesłał ich przed sobą, po dwóch, do każdego miasta i miejsca, dokąd miał nadejść.",
      "A mówił im: Żniwo wprawdzie wielkie, ale robotników mało. Proście więc Pana żniwa, aby wysłał robotników na żniwo swoje.",
      "Idźcie! Oto posyłam was jako baranki między wilki.",
      "Nie noście trzosa ani torby, ani sandałów i nikogo w drodze nie pozdrawiajcie.",
      "A do któregokolwiek domu wejdziecie, naprzód powiedzcie: Pokój temu domowi;",
      "a gdyby tam przebywał syn pokoju, spocznie na nim wasz pokój, a jeśli nie, do was powróci.",
      "W domu tym zostańcie, jedząc i pijąc, co mają: albowiem godzien jest robotnik zapłaty swojej. Nie przechodźcie z domu do domu.",
      "A do któregokolwiek miasta wejdziecie i przyjmą was, jedzcie, co przed wami położą,",
      "i uzdrawiajcie chorych, którzy w nim są i mówcie im: Zbliżyło się do was Królestwo Boże.",
      "A jeśli do którego miasta wejdziecie i nie przyjmą was, wyjdźcie na ulice jego i mówcie:",
      "Nawet pył uliczny z miasta waszego, który przylgnął nam do stóp strząsamy wam; wszakże wiedzcie, że przybliżyło się Królestwo Boże.",
      "Powiadam wam, lżej będzie Sodomie w ów dzień niż miastu temu.",
      "Biada tobie, Chorozain! Biada tobie, Betsajdo! Bo gdyby się były w Tyrze i Sydonie stały cuda, które się u was działy, dawno by we włosiennicy i popiele siedząc pokutowały.",
      "Jednakże lżej będzie Tyrowi i Sydonowi na sądzie niż wam.",
      "A ty, Kafarnaum, czy aż do nieba się wywyższysz? Będziesz aż do piekieł strącone",
      "Kto was słucha, mnie słucha, a kto wami gardzi, mną gardzi, a kto mną gardzi, gardzi tym, który mnie posłał.",
      "I wróciło siedemdziesięciu dwóch z radością mówiąc: Panie, nawet szatani ulegają nam w imię twoje.",
      "A on rzekł im: Widziałem szatana, jako błyskawicę, z nieba spadającego.",
      "Oto dałem wam władzę deptać po wężach i skorpionach, i po wszelkiej mocy nieprzyjacielskiej, a nic wam szkodzić nie będzie.",
      "Wszelako z tego się nie weselcie, że duchy wam ulegają, ale weselcie się z tego, że imiona wasze zapisane są w niebiesiech.",
      "W owej godzinie rozradował się w Duchu Świętym i rzekł: Wysławiam cię, Ojcze, Panie nieba i ziemi, żeś te rzeczy zakrył przed mądrymi i przewidującymi, a objawiłeś je ludziom prostym. Tak, Ojcze, bo tak się spodobało tobie.",
      "Wszystko zostało mi dane od Ojca mego. A nikt nie wie, kim jest Syn, tylko Ojciec, i kim jest Ojciec, tylko Syn, i ten, któremu Syn zechciałby objawić.",
      "A zwróciwszy się do uczniów na osobności, rzekł: Błogosławione oczy, które widzą, co wy widzicie.",
      "Bo powiadam wam, że wielu Proroków i królów chciało ujrzeć, co wy widzicie, a nie ujrzeli, i usłyszeć, co słyszycie, a nie usłyszeli.",
      "A oto pewien biegły w Zakonie powstał i doświadczając go rzekł: Nauczycielu, co mam czynić, abym osiągnął życie wieczne?",
      "A on odrzekł: W Prawie co napisano? Jak czytasz?",
      "A on odpowiadając rzekł: Będziesz miłował Pana Boga twego ze wszystkiego serca twego i całą duszą twoją, wszystkimi siłami i wszystkimi myślami twymi, a bliźniego twego jak siebie samego (Powt. 6,5).",
      "Rzekł mu: Dobrześ odpowiedział. Czyń to, a będziesz żył.",
      "On zaś, chcąc się usprawiedliwić, rzekł do Jezusa: A któż jest moim bliźnim?",
      "Podjąwszy pytanie rzekł Jezus: Człowiek pewien, udając się z Jerozolimy do Jerycha, wpadł między złoczyńców, którzy złupili go, rany mu zadali i odeszli, zostawiając na pół umarłego.",
      "A zdarzyło się, że kapłan pewien zdążał tą drogą i ujrzawszy go, minął.",
      "Także i lewita przechodząc blisko tego miejsca i widząc go, minął.",
      "A pewien Samarytanin zdążając drogą przechodził obok niego i ujrzawszy go, użalił się nad nim.",
      "I przybliżywszy się, zawiązał jego rany, nalewając oliwy i wina, posadził go na swe juczne zwierzę, zawiózł do gospody i pielęgnował go.",
      "A nazajutrz wyjął dwa denary i wręczył je właścicielowi gospody mówiąc: Miej nad nim pieczę, a cokolwiek ponad to wydasz, ja, gdy wrócę, oddam ci.",
      "Który z tych trzech zdaje ci się bliźnim tego, co wpadł między złoczyńców?",
      "Ten, który mu miłosierdzie okazał. I rzekł mu Jezus: Idź, a czyń i ty podobnie.",
      "A kiedy szli dalej, wstąpił do jednej osady. I pewna niewiasta imieniem Marta gościła go w domu.",
      "A ta miała siostrę imieniem Maria, która siedząc u stóp Pana słuchała słowa jego.",
      "Marta zaś krzątała się koło różnych posług, a zatrzymując się rzekła: Panie, czyż nie ma to dla ciebie znaczenia, że siostra moja zostawiła mnie, abym sama posługiwała? Powiedz jej przeto, aby mi pomogła.",
      "A odpowiadając rzekł jej Pan: Marto, Marto, troszczysz się i kłopoczesz o wiele rzeczy,",
      "a przecież niewielu potrzeba, a może tylko jednej. Maria bowiem tę dobrą cząstkę obrała, która jej nie będzie odjęta."
    ],
    [
      "I stało się, gdy modlił się był na jakimś miejscu, że skoro skończył, rzekł do niego jeden z jego uczniów: Panie, naucz nas modlić się, jak i Jan nauczył uczniów swoich.",
      "I rzekł im: Gdy będziecie się modlić, mówcie: Ojcze, święć się imię Twoje. Przyjdź królestwo Twoje.",
      "Chleba naszego powszedniego daj nam dzisiaj.",
      "I odpuść nam nasze winy, bo i my odpuszczamy każdemu winowajcy naszemu. I nie wódź nas na pokuszenie.",
      "I rzekł im: Kto z was będzie miał przyjaciela i pójdzie do niego o północy, i powie mu: Przyjacielu, pożycz mi trzy chleby,",
      "bo przyjaciel mój przybył do mnie w podróży, a nie mam mu co dać.",
      "A on odpowiadając z wewnątrz rzekłby: Nie uprzykrzaj mi się. Drzwi są już zamknięte i dzieci moje są ze mną w łożu, nie mogę wstać, a dać ci.",
      "Powiadam wam, choć wstając nie dałby mu dlatego, że jest jego przyjacielem, wstanie jednak i da mu, ile tylko potrzeba, z powodu jego natręctwa.",
      "I ja wam mówię: Proście, a będzie wam dane; szukajcie a znajdziecie; kołaczcie, a będzie wam otworzone.",
      "Każdy bowiem, kto prosi, otrzymuje; kto szuka — znajduje, a kołaczącemu będzie otworzone.",
      "A jeśli kogoś z was jako ojca poprosi syn o chleb, czyż mu poda kamień? Albo o rybę — czy zamiast ryby poda mu węża?",
      "Albo jeśli poprosi o jajko, czyż da mu skorpiona?",
      "Jeżeli przeto wy, będąc złymi, umiecie dawać dobre dary dzieciom waszym, jakżeż daleko bardziej Ojciec z nieba udzieli Ducha Świętego tym, którzy go proszą.",
      "I wyrzucał czarta, a ten był niemy. I stało się, gdy wyszedł czart, że przemówił ów niemy; i zdumiały się rzesze.",
      "I mówili niektórzy z nich: Przez Beelzebula, księcia czartowskiego, wyrzuca czarty.",
      "A inni, doświadczając go, domagali się od niego znaku z nieba.",
      "Ale on, znając ich myśli, rzekł im: Wszelkie królestwo, które rozdarła niezgoda, zostaje spustoszone, a dom na dom upada.",
      "A jeśliby i szatan rozdzierany był niezgodą, jakże się ostoi królestwo jego? Bo przecież mówicie, że ja przez Beelzebula wyrzucam czarty.",
      "A jeśli ja przez Beelzebula wyrzucam czarty, synowie wasi przez kogo wyrzucają? Dlatego oni będą sędziami waszymi.",
      "Lecz jeśli ja mocą Bożą wyrzucam czarty, tedy przyszło już do was Królestwo Boże.",
      "Gdy zbrojny mocarz strzeże domu swego, bezpieczne jest to, co ma.",
      "Ale jeżeli mocniejszy od niego nadejdzie i zwycięży go, zabiera wszystką jego broń, w której ufał, a łupy jego rozdaje.",
      "Kto nie jest ze mną, jest przeciwko mnie, a kto nie zgromadza ze mną, rozprasza.",
      "Gdy duch nieczysty opuści człowieka, błąka się po miejscach bezwodnych, szukając odpoczynku, a nie znajdując mówi: Wrócę do domu mego, skąd wyszedłem.",
      "I wróciwszy, zastaje go umiecionym i przyozdobionym.",
      "Wówczas idzie i bierze ze sobą siedmiu innych duchów, gorszych od siebie, i wszedłszy mieszkają tam. I stają się późniejsze sprawy człowieka owego gorsze niż pierwsze.",
      "I zdarzyło się, gdy to mówił, że pewna niewiasta z tłumu donośnym głosem rzekła do niego: Błogosławione łono, które cię nosiło, i piersi, któreś ssał.",
      "A on rzekł: Raczej ci są błogosławieni, którzy słuchają słowa Bożego i strzegą go.",
      "A gdy się gromadziły rzesze począł mówić: To plemię jest plemieniem przewrotnym; znaku szuka, a znak mu nie będzie dany, tylko znak Jonasza.",
      "Albowiem jak Jonasz był znakiem dla Niniwitów, tak Syn Człowieczy będzie dla tego plemienia.",
      "Królowa z południa powstanie z mężami plemienia tego na sądzie i potępi ich. Przybyła bowiem z krańców ziemi słuchać mądrości Salomona: a oto tu ktoś większy niż Salomon.",
      "Niniwici powstaną na sądzie wespół z tym plemieniem i potępią je. Czynili bowiem pokutę na wołanie Jonasza, a oto tu ktoś większy niż Jonasz.",
      "Nikt, zapaliwszy świecę, nie stawia jej w ukryciu ani pod korcem, ale na świeczniku, aby widzieli światło ci, którzy wchodzą.",
      "Światłem ciała jest oko twoje. Jeśliby oko twoje było szczere, to i wszystko ciało twoje jaśnieć będzie. Ale jeśliby oko twoje było niegodziwe, to i całe ciało twoje obejmie mrok.",
      "Bacz przeto, by to światło, które jest w tobie, ciemnością się nie stało.",
      "Jeśliby tedy całe ciało twoje światłe było, niezaćmione w żadnej części, całe jaśnieć będzie, jakby oświecił cię blask błyskawicy.",
      "A gdy to mówił, oto pewien faryzeusz zaprosił go, aby u niego obiadował. I wszedłszy zasiadł za stołem.",
      "Lecz faryzeusz zdziwił się ujrzawszy, że nie obmył się przed posiłkiem.",
      "I rzekł Pan do niego: Teraz wy, faryzeusze, obmywacie z zewnątrz kielich i misę, ale wnętrze wasze pełne zdzierstwa i nieprawości.",
      "Nierozumni! Czyż ten, który stworzył rzeczy zewnętrzne, nie uczynił też i wewnętrznych?",
      "Dawajcie zatem jałmużnę z tego, co macie w naczyniach, a wszystko czyste się wam stanie.",
      "Lecz biada wam, faryzeusze, że dajecie dziesięcinę z wonnej mięty i ruty, i z każdej jarzyny, a pomijacie sąd i miłość Bożą. I to trzeba było wypełniać, i tamtego nie pomijać.",
      "Biada wam, faryzeusze, że ubiegacie się o pierwsze miejsca w synagogach i pozdrowienia na rynkach.",
      "Biada wam, że jesteście jak groby, których nie widać i o których ludzie chodzący po nich nie wiedzą.",
      "A odpowiadając jeden z uczonych w Prawie rzekł do niego: Nauczycielu, mówiąc takie rzeczy, lżysz nas przecież.",
      "Lecz on odpowiedział: Biada i wam, uczeni w Prawie, bo obciążacie ludzi ciężarami, których udźwignąć nie można, a sami nawet jednym palcem waszym brzemion się nie tykacie.",
      "Biada wam, że budujecie grobowce Prorokom, a ojcowie wasi pozabijali ich.",
      "Doprawdy, przeświadczacie i zgadzacie się z uczynkami ojców waszych: albowiem oni ich pomordowali, a wy budujecie im grobowce.",
      "Dlatego i Mądrość Boża rzekła: Poślę do nich Proroków i Apostołów, a z nich jednych zabiją, a innych prześladować będą,",
      "aby zażądano krwi wszystkich Proroków, która przez to plemię wylana jest od stworzenia świata:",
      "od krwi Abla aż do krwi Zachariasza, zabitego między ołtarzem a przybytkiem. O tak, mówię wam, zażądają jej od tego plemienia.",
      "Biada wam, uczeni w Prawie, że uchwyciliście klucz zrozumienia, a sami nie weszliście, i zabroniliście tym, którzy by wejść chcieli. —",
      "A gdy wyszedł stamtąd, uczeni w Piśmie i faryzeusze poczęli gwałtownie nastawać i zarzucać go wielu pytaniami,",
      "czyhając na to, aby podchwycić go na jakimś słowie."
    ],
    [
      "Wówczas — gdy zgromadziła się już wkoło wielka rzesza, tak że jedni drugich tłoczyli — począł mówić najpierw do uczniów swoich: Strzeżcie się kwasu faryzeuszów, to jest obłudy.",
      "A nie masz nic ukrytego, co by nie miało być ujawnione, ani też tajemnego, o czym by się dowiedzieć nie miano.",
      "Albowiem co mówiliście w mroku, w świetle rozbrzmiewać będzie, i coście w komorach do ucha szeptali, na dachach głoszone będzie.",
      "A powiadam wam, przyjaciołom moim: Nie lękajcie się tych, którzy zabijają ciało, a potem nic więcej uczynić nie mogą.",
      "Ale wskażę wam, kogo się lękać macie: lękajcie się tego, który po śmierci ma moc wtrącić do piekła. Doprawdy, mówię wam, tego się lękajcie.",
      "Czyż nie sprzedaje się pięciu wróbli za dwa pieniążki? A ani jeden z nich nie jest w zapomnieniu u Boga.",
      "A nawet i włosy na waszej głowie wszystkie są policzone. Nie lękajcie się, więcej znaczycie przecież niż wiele wróbli.",
      "A powiadam wam: Ktokolwiek by wyznał mnie przed ludźmi, i Syn Człowieczy wyzna go przed aniołami Bożymi.",
      "A kto by zaparł się mnie wobec ludzi, odrzucony będzie wobec aniołów Bożych.",
      "I każdemu, kto by wyrzekł złe słowo przeciw Synowi Człowieczemu, będzie odpuszczone, ale temu, kto by zbluźnił przeciw Duchowi Świętemu, nie będzie odpuszczone.",
      "Kiedy zaś powiodą was do synagog, do urzędów i przed władze, nie troszczcie się, jak i co macie odpowiadać lub co będziecie mówić.",
      "Duch Święty bowiem pouczy was owej godziny, co powiedzieć trzeba.",
      "I odezwał się do niego ktoś z rzeszy: Nauczycielu, powiedz bratu memu, aby się ze mną podzielił dziedzictwem.",
      "Ale on odpowiedział: Człowiecze, któż mnie ustanowił sędzią lub rozjemcą nad wami?",
      "I rzekł do nich: Baczcie, a wystrzegajcie się wszelkiej chciwości, bowiem niczyje życie nie polega na obfitości tego, co kto ma.",
      "I powiedział im przypowieść: Pole pewnego bogacza dało obfity urodzaj.",
      "I rozmyślał w duszy mówiąc: Cóż uczynię, skoro nie mam gdzie zgromadzić moich plonów?",
      "I rzekł: Tak uczynię: zburzę spichlerze moje, a pobuduję większe i tam zgromadzę wszystką pszenicę i wszystkie dobra moje.",
      "I powiem sam do siebie: Duszo, masz wiele dóbr złożonych na wiele lat; odpocznijże, jedz, pij, używaj!",
      "Ale Bóg rzekł doń: Szaleńcze, tej nocy zażądają twej duszy od ciebie, a to, coś przygotował, czyje będzie?",
      "Tak bywa z tym, który zbiera dla siebie skarby, a nie jest bogaty wobec Boga.",
      "I rzekł do uczniów swoich: Dlatego powiadam wam: nie troszczcie się o życie, co byście jedli, ani o ciało, czym byście je przyodziali.",
      "Życie bowiem ważniejsze jest niż pokarm, a ciało więcej znaczy, niż odzienie.",
      "Przypatrzcie się krukom, że nie sieją ani żną, nie mają spiżarni ani spichlerza, a Bóg je żywi. O ileż więcej znaczycie wy niż owe ptaki.",
      "I kto z was wytężonym rozmyślaniem może dodać łokieć do swego wzrostu?",
      "Jeśli więc i najmniejszej rzeczy nie możecie, czemu się o inne troszczycie?",
      "Przypatrzcie się liliom, że nie przędą ani tkają. A powiadam wam, nawet Salomon w pełni swej wspaniałości nie był tak przybrany jak jedna z nich.",
      "Jeśli więc trawę, która dziś jest na polu, a jutro może być w piec wrzucona, Bóg tak przyodziewa, jakże daleko więcej was, małej wiary.",
      "Przeto nie pytajcie, co będziecie jeść i co będziecie pić i niech nie ogarnia was niepokój przewidywań.",
      "Bo o to wszystko ubiegają się narody świata, a Ojciec wasz wie, że tego potrzebujecie.",
      "Szukajcie tylko jego Królestwa, a tamto będzie wam dodane.",
      "Nie lękaj się, trzódko mała, gdyż spodobało się Ojcu waszemu dać wam Królestwo.",
      "Sprzedajcie, co posiadacie i dajcie jałmużnę. Sprawcie sobie trzosy, które nie niszczeją, skarbiec niewyczerpany w niebiesiech, dokąd złodziej się nie zbliży i gdzie mól nie psuje.",
      "Albowiem gdzie jest skarb wasz, tam i serce wasze będzie.",
      "Niech biodra wasze będą przepasane, a pochodnie niechaj goreją.",
      "A sami bądźcie podobni do ludzi oczekujących powrotu pana swego z godów weselnych; aby, gdy nadejdzie i zakołace, natychmiast mu otworzyć.",
      "Błogosławieni słudzy owi, których pan, gdy nadejdzie, zastanie czuwającymi. Zaprawdę powiadam wam, że przepasze się i każe im zasiąść, a przechodząc usługiwać im będzie.",
      "I czy przyjdzie o drugiej, czy o trzeciej straży, a tak ich zastanie: błogosławieni są.",
      "A to wiedzcie, że gdyby wiedział pan domu, o której godzinie nadejdzie złodziej, nie dozwoliłby podkopać domu swego.",
      "I wy bądźcie gotowi, bo Syn Człowieczy nadejdzie w godzinie, w której się nie spodziewacie.",
      "I rzekł Piotr: Panie, czy tylko do nas mówisz tę przypowieść, czy i do wszystkich?",
      "Tedy rzekł Pan: Któż, mniemasz, jest wiernym, roztropnym szafarzem, którego postawił Pan nad czeladzią swoją, aby wydzielał pszenicę w czasie oznaczonym?",
      "Błogosławiony ów sługa, którego pan, kiedy nadejdzie, zastanie tak czyniącym.",
      "Zaprawdę powiadam wam, że powierzy mu całą majętność swoją.",
      "Jeśliby jednak ów sługa rzekł w sercu swoim: Zwleka pan mój z powrotem, a począłby bić sługi i służebnice, jeść, pić i upijać się —",
      "nadejdzie pan jego w dniu, w którym się nie spodziewa, i o godzinie, której nie zna, i odłączy go, a wyznaczy mu dział z niewiernymi.",
      "A sługa ów, który znał wolę pana swego, a nie był gotów, czy też nie zastosował się do woli jego, będzie srogo ukarany,",
      "a ten, który nie wiedział, a popełnił coś nagannego, będzie mniej ukarany. Od każdego, komu wiele dano, wiele wymagać się będzie, a od tego, komu wiele zlecono, więcej żądać będą.",
      "Ogień przyszedłem rzucić na ziemię, i jakżebym chciał, aby już zapłonął.",
      "A muszę być chrztem ochrzczony, i jakże jestem ściśniony, dopóki się to nie spełni.",
      "Czyż sądzicie, że przyszedłem ustanowić pokój na ziemi? Bynajmniej, powiadam wam, ale rozdwojenie.",
      "Bo od tej chwili będzie pięcioro w jednym domu podzielonych, troje przeciwko dwojgu, i dwaj przeciwko trzem powstaną:",
      "ojciec przeciw synowi, a syn przeciw ojcu, matka przeciw córce, a córka przeciw matce, świekra przeciw synowej swojej, a synowa przeciw świekrze.",
      "A mówił i do rzeszy: Skoro ujrzycie obłok zjawiający się od zachodu, zaraz mówicie: nadchodzi ulewa; i tak bywa:",
      "A gdy wiatr wieje od południa, powiadacie: Będzie upał; i bywa tak.",
      "Obłudnicy! Wygląd ziemi i nieba rozpoznawać umiecie, a czasu tego jakże nie rozpoznajecie?",
      "Czemuż to sami z siebie nie osądzacie, co jest sprawiedliwe?",
      "Gdy tedy idziesz z przeciwnikiem twoim do władz, usiłuj w drodze pozbyć się go, aby cię nie powiódł przed sędziego, a sędzia oddałby cię strażnikowi, a strażnik wtrącił do więzienia.",
      "Powiadam ci, nie wyjdziesz stamtąd, dopóki nie oddasz nawet ostatniego szelążka."
    ],
    [
      "A w tym właśnie czasie nadeszli pewni ludzie i oznajmili mu o Galilejczykach, których krew Piłat zmieszał z krwią ich ofiar.",
      "A odpowiadając rzekł im: Czy sądzicie, że ci Galilejczycy byli większymi grzesznikami niż wszyscy inni Galilejczycy, iż takie rzeczy ucierpieli.",
      "Bynajmniej — powiadam wam — ale, jeśli pokutować nie będziecie, wszyscy podobnie zginiecie.",
      "Albo owych osiemnastu, na których runęła wieża w Siloam i zabiła ich — czy mniemacie, że byli oni większymi winowajcami niż wszyscy ludzie mieszkający w Jeruzalem?",
      "Bynajmniej — powiadam wam — ale jeśli nie zaczniecie pokutować, wszyscy tak samo zginiecie.",
      "I mówił tę przypowieść: Człowiek pewien miał drzewo figowe zasadzone w winnicy swojej, i przyszedł szukać na nim owocu, ale nie znalazł.",
      "I rzekł do uprawiającego winnicę: Oto przez trzy lata przychodzę i szukam owocu na tym drzewie figowym, a nie znajduję. Wytnij je, po cóż jeszcze ziemię wyjaławia?",
      "A on odpowiadając rzecze mu: Panie, zostaw je i na ten rok, aż je okopię i obłożę nawozem,",
      "a może jeszcze wyda owoc, a jeśli znowu nie — to je wytniesz.",
      "Nauczał też w szabat w jednej z synagog.",
      "A oto niewiasta, która od osiemnastu lat chorowała, była pochylona i żadną miarą nie mogła się wyprostować.",
      "Kiedy ją zobaczył Jezus, przywołał ją i rzekł: Niewiasto, jesteś uwolniona od niemocy swojej.",
      "I włożył na nią ręce, a natychmiast wyprostowała się i chwaliła Boga.",
      "Jednakże przełożony synagogi oburzony tym, że Jezus uzdrowił w szabat, mówił do rzeszy: Jest sześć dni, w które należy pracować, w te dni więc przychodźcie po uleczenie, a nie w dzień szabatu.",
      "A Pan odpowiadając mu rzekł: Obłudnicy, czyż każdy z was nie odwiązuje swego wołu albo osła od żłobu i nie prowadzi, aby go napoić w dzień szabatu?",
      "A czyż tej córki Abrahamowej, którą szatan związał od osiemnastu lat, nie należało od więzi tej uwolnić w dzień szabatu?",
      "I gdy to mówił, zawstydzili się wszyscy przeciwnicy jego, a cały lud radował się z tych wszystkich rzeczy chwalebnych, które się przez niego działy.",
      "Mówił tedy: Do czego podobne jest Królestwo Boże i z czym mógłbym je porównać?",
      "Podobne jest do ziarna gorczycznego, które wziąwszy człowiek zasiał w ogrodzie swoim i wzrosło, i stało się drzewem wielkim, a ptaki niebieskie chroniły się w gałęziach jego.",
      "I znowu rzekł: Do czego przyrównam Królestwo Boże?",
      "Podobne jest do kwasu, który wziąwszy skryła niewiasta w trzy miary mąki, aż wszystko się zakwasiło.",
      "I chodził nauczając przez miasta i osady, zdążając ku Jerozolimie.",
      "I rzekł do niego ktoś: Panie, czy mało jest tych, którzy będą zbawieni? A on mówił do nich:",
      "Usiłujcie wejść przez ciasną bramę, bo powiadam wam, wielu będzie chciało wejść, ale nie będą mogli.",
      "Skoro bowiem wstanie pan domu i drzwi zamknie, będziecie stać na zewnątrz i kołatać do drzwi mówiąc: Panie, otwórz nam. A odpowiadając rzecze do was: Nie wiem, skąd jesteście.",
      "Wtedy poczniecie mówić: Jadaliśmy i pijaliśmy wobec ciebie i nauczałeś na naszych ulicach.",
      "Lecz on rzecze: Powiadam wam, nie wiem, skąd jesteście. Odstąpcie ode mnie wszyscy, którzy dopuszczacie się nieprawości.",
      "Tam będzie płacz i zgrzytanie zębów, skoro ujrzycie Abrahama, Izaaka i Jakuba, i wszystkich Proroków w Królestwie Bożym, a samych siebie precz wyrzuconych.",
      "I przyjdą od wschodu i od zachodu, od północy i od południa i zasiądą w Królestwie Bożym.",
      "A oto ostatni staną się pierwszymi, a pierwsi ostatnimi.",
      "W tejże godzinie przystąpili niektórzy z faryzeuszów mówiąc do niego: Wyjdź, a uchodź stąd, bo Herod chce cię zabić.",
      "I rzekł im: Idźcie i powiedzcie temu lisowi: Oto wyrzucam czarty i dokonywam uzdrowień dziś i jutro, a dnia trzeciego skończę.",
      "Wszakże potrzeba, abym dziś, jutro i pojutrze był w drodze, nie godzi się bowiem Prorokowi zginąć poza Jerozolimą.",
      "O Jeruzalem, Jeruzalem, które zabijasz Proroków i kamienujesz tych, którzy są do ciebie posłani! Ilekroć chciałem zgromadzić dzieci twoje, jako kokosz zgromadza pisklęta swe pod skrzydła, a nie chciałoś!",
      "Oto pustoszeje dom wasz. A powiadam wam, nie ujrzycie mnie dopóki nie nadejdzie czas, że powiecie: Błogosławiony, który przybywa w imię Pańskie (Ps. 118,26)."
    ],
    [
      "I stało się, gdy wszedł w szabat do domu jednego z przedniejszych faryzeuszów, aby się posilić, że oni go śledzili.",
      "A oto pewien opuchły człowiek stanął przed nim.",
      "I odpowiadając Jezus rzekł do uczonych w Prawie i faryzeuszów: Czy godzi się w szabat uzdrawiać, czy też nie?",
      "A oni milczeli. Tedy on, dotknąwszy go, uzdrowił i odprawił.",
      "I rzekł do nich: Jeśli syn albo wół któregoś z was wpadnie do studni, czyż natychmiast nie wyciągnie go w dzień szabatu?",
      "I nie mogli na to odpowiedzieć.",
      "A przyglądając się jak wybierali pierwsze miejsca, powiedział zaproszonym przypowieść, mówiąc do nich.",
      "Kiedy zaprosi cię ktoś na gody weselne, nie siadajże na pierwszym miejscu, aby nie okazało się, że był przez niego zaproszony i godniejszy od ciebie.",
      "A wówczas ten, który ciebie i jego zaprosił, zbliżając się powiedziałby ci: Daj temu miejsce. Wtedy ze wstydem począłbyś ostatnie miejsce zajmować.",
      "Ale gdybyś był zaproszony, idź, siądź na ostatnim miejscu, aby, skoro nadejdzie ten, który cię zaprosił, rzekł do ciebie: Przyjacielu, usiądź wyżej. Wtedy będziesz miał chwałę u wszystkich współbiesiadników:",
      "bo każdy, kto się wywyższa, będzie poniżony, a kto się uniża, wywyższony będzie.",
      "A mówił i temu, który go był zaprosił: Gdy wyprawiasz obiad albo wieczerzę, nie wzywajże przyjaciół swoich ani braci swoich, ani swych krewnych, ani bogatych sąsiadów, żeby cię czasem i oni nawzajem nie wezwali, a otrzymałbyś nagrodę.",
      "Ale gdy wyprawiasz ucztę, zaproś ubogich, ułomnych, chromych, ślepych,",
      "a błogosławiony będziesz, bo nie mają ci czym odpłacić: a oddane ci będzie przy zmartwychwstaniu sprawiedliwych.",
      "A usłyszawszy to jeden ze współbiesiadników rzekł mu: Błogosławiony, który będzie spożywał chleb w Królestwie Bożym.",
      "A on mu powiedział: Człowiek pewien wyprawiał wieczerzę wielką i wezwał wielu.",
      "I posłał sługę swego w godzinę wieczerzy, aby powiedział zaproszonym: Przyjdźcie, bo już wszystko gotowe.",
      "I poczęli się wszyscy społem wymawiać. Pierwszy mu rzekł: Kupiłem pole i koniecznie muszę pójść, a obejrzeć je: proszę cię, miej mię za usprawiedliwionego.",
      "A drugi rzekł: Kupiłem pięć par wołów i idę je próbować, proszę cię, miej mię za wytłumaczonego.",
      "A inny powiedział: Żonę pojąłem, a przeto nie mogę przyjść.",
      "I wróciwszy ów sługa oznajmił to swemu panu. Wtedy rozgniewany gospodarz rzekł do sługi swego: Wyjdź zaraz na ulicę i na drogi miejskie, a wprowadź tu ubogich i ułomnych, i ślepych, i chromych.",
      "I rzekł sługa: Panie, stało się, jako rozkazałeś, a jeszcze jest miejsce.",
      "I rzekł pan do sługi: Wyjdź na drogi i za opłotki, a przymuszaj do wejścia, aby mój dom był zapełniony.",
      "A powiadam wam, że nikt z tych, co byli zaproszeni, nie zakosztuje mojej wieczerzy.",
      "A szły za nim rzesze wielkie. I obróciwszy się rzekł do nich:",
      "Jeśli kto przychodzi do mnie, a nie ma w nienawiści ojca swego i matki, żony, dzieci, braci i sióstr, a nadto i życia swego, nie może być uczniem moim.",
      "Kto nie dźwiga krzyża swego i nie idzie za mną, nie może być uczniem moim.",
      "Któż bowiem z was, zamierzając zbudować wieżę, nie zasiada pierwej i nie oblicza koniecznych wydatków, czy ma na to, aby ją wykończyć.",
      "Aby wszyscy patrzący nie poczęli się z niego naśmiewać, gdyby założył fundament, a nie zdołał wykończyć,",
      "i aby nie mówili: Oto ten człowiek począł budować, a nie mógł wykończyć.",
      "Albo któryż to król mając stoczyć wojnę przeciw drugiemu królowi, nie zasiada najpierw i nie obmyśla, czy mógłby z dziesięciu tysiącami wyjść przeciw temu, który zdąża przeciwko niemu w dwadzieścia tysięcy.",
      "A jeśli nie może, wysyła poselstwo i prosi o pokój wtedy, gdy tamten jeszcze daleko.",
      "Tak więc każdy z was, który nie wyrzeka się wszystkiego, co ma, nie może być uczniem moim.",
      "Sól to (przecież) dobra rzecz, lecz jeśli i sól zwietrzeje, czym się ją zaprawi?",
      "Nie przyda się ani do gleby, ani na nawóz: wyrzucą ją precz. Kto ma uszy, aby słuchać, niechaj słucha."
    ],
    [
      "I zbliżali się do niego wszyscy celnicy i grzesznicy, aby go słuchać.",
      "A faryzeusze i uczeni w Piśmie niezadowoleni mówili: Że też ten przyjmuje grzeszników i jada z nimi.",
      "Powiedział im tedy taką przypowieść:",
      "Czy jest między wami, kto mając sto owiec, gdyby stracił jedną z nich, czyż nie zostawi dziewięćdziesięciu dziewięciu na pustyni i nie pójdzie za tą, która zginęła, dopóki jej nie znajdzie?",
      "A gdy ją znajdzie, wkłada na swoje ramiona radując się.",
      "I przyszedłszy do domu zwołuje przyjaciół i sąsiadów mówiąc im: Radujcie się ze mną, bo znalazłem owcę moją, która była zginęła.",
      "Powiadam wam, że taka będzie w niebiesiech radość z jednego grzesznika pokutującego, jak z dziewięćdziesięciu dziewięciu sprawiedliwych, którzy pokuty nie potrzebują.",
      "Albo, któraż niewiasta, mająca dziesięć drachm, gdyby straciła drachmę jedną, czyż nie zapala świecy, nie umiata domu i nie szuka starannie, dopóki nie znajdzie?",
      "A kiedy znajdzie, zwołuje przyjaciółki i sąsiadki mówiąc: Radujcie się ze mną, bo znalazłam drachmę, którą straciłam.",
      "Tak, powiadam wam, jest radość wśród aniołów Bożych nad jednym pokutującym grzesznikiem.",
      "I rzekł: Pewien człowiek miał dwóch synów.",
      "I powiedział młodszy z nich ojcu: Ojcze, daj mi część majątku, która na mnie przypada. I rozdzielił im majętność.",
      "A niedługo potem młodszy syn, zabrawszy wszystko, odjechał w daleką krainę i roztrwonił tam majętność swoją żyjąc rozpustnie.",
      "A kiedy stracił wszystko, nastał głód straszny w owej krainie i sam zaczął cierpieć niedostatek.",
      "Poszedł więc i przyjął służbę u jednego z obywateli owej krainy. I posłał go na pola swoje, aby pasł wieprze.",
      "A rad by był napełnić żołądek swój omłotem, który jadały wieprze, ale nikt mu nie dawał.",
      "Zastanowiwszy się więc powiedział sobie: Iluż to najemników w domu mego ojca ma dosyć chleba, gdy ja tu głodem przymieram?",
      "Wstanę i pójdę do ojca mego, a powiem mu: Ojcze, zgrzeszyłem przeciw niebu i przeciw tobie,",
      "już nie zasługuję, żeby się twoim synem nazywać, ale uczyń ze mnie jakby jednego z twych najemników.",
      "I powstawszy poszedł do ojca swego. A kiedy był jeszcze daleko, ujrzał go ojciec i użalił się. I przybiegł, rzucił mu się na szyję, i ucałował go.",
      "I powiedział mu syn: Ojcze, zgrzeszyłem przeciw niebu i przeciw tobie, już nie jestem godzien nazywać się twoim synem.",
      "Ojciec wszakże rzekł do sług swoich: Przynieście prędko najlepszą szatę, a przyodziejcie go; dajcie też pierścień na rękę jego, a sandały na nogi.",
      "I przywiedźcie karmne cielę i zabijcie, a jedzmy i weselmy się:",
      "albowiem ten syn mój umarł był, a ożył, zaginął był, a odnalazł się. I poczęli się weselić.",
      "A starszy jego syn był w polu. I kiedy wracał, i zbliżył się do domu, posłyszał muzykę i taniec.",
      "Przywoławszy tedy jednego ze sług spytał, co by to było.",
      "A ten mu rzekł: Brat twój przybył, a ojciec twój zabił cielę karmne, że go zdrowym odzyskał.",
      "Oburzył się tedy i nie chciał wejść. Ale ojciec jego wyszedłszy, począł go prosić.",
      "Lecz on odpowiadając rzekł ojcu: Oto przez tyle lat służę tobie i nigdym nie przestąpił rozkazu twego, a nigdy mi nie dałeś koźlęcia, abym ucztował z przyjaciółmi moimi.",
      "Skoro jednak wrócił tu ten syn twój, który z nierządnicami roztrwonił majętność swoją, zabiłeś mu karmne cielę.",
      "Ale on mu rzekł: Synu, tyś zawsze ze mną i wszystko, co moje, twoje jest.",
      "Należało wszakże weselić się i ucztować, gdyż to jest brat twój, który umarł był, a ożył, zaginął był, a odnalazł się."
    ],
    [
      "A mówił też do uczniów: Był pewien bogaty człowiek, który miał włodarza, a tego zniesławiono przed nim, jakoby trwonił jego dobra.",
      "I przywoławszy go rzekł mu: Cóż to o tobie słyszę? Zdaj sprawę z twego włodarstwa, już bowiem nie będziesz mógł włodarzyć.",
      "I mówił włodarz do siebie: Co ja pocznę, skoro pan mój odejmuje mi włodarstwo? Kopać nie mogę, żebrać się wstydzę.",
      "Wiem, co zrobię, aby gdy będę usunięty z włodarstwa, przyjęli mnie do swoich domów.",
      "Zwoławszy tedy z osobna dłużników swego pana, powiedział pierwszemu: Ile jesteś winien memu panu?",
      "A on rzekł: Sto barył oliwy. I powiedział do niego: Weź zapis swój i siądź natychmiast, a napisz: pięćdziesiąt.",
      "Potem rzekł do drugiego: A ty ileś winien? A on odpowiedział: Sto korców pszenicy. Mówi mu: Weź zapis twój, a napisz: osiemdziesiąt.",
      "I pochwalił pan przewrotnego włodarza, że roztropnie uczynił. Albowiem synowie tego świata roztropniejsi są wśród podobnych sobie niż synowie światłości.",
      "I ja wam powiadam: czyńcie sobie przyjaciół z mamony niesprawiedliwości, aby, gdy jej zabraknie, przyjęto was do wiecznych przybytków.",
      "Kto wierny jest w najmniejszej sprawie, i w wielkiej wierny będzie, a kto w najmniejszej rzeczy jest nieprawy, i w wielkiej nieprawy bywa.",
      "Jeśli więc nie byliście wierni w nieprawej mamonie, dobra prawdziwe któż wam powierzy?",
      "A jeśliście w cudzym nie byli wierni, któż wam da, co wasze?",
      "Żaden sługa nie może dwom panom służyć, bo albo jednego będzie nienawidził, a drugiego będzie miłował, albo do jednego przystanie, a drugim wzgardzi: Nie możecie Bogu służyć i mamonie.",
      "A słuchali tego wszystkiego faryzeusze, którzy byli chciwi, i naśmiewali się z niego.",
      "I rzekł im: Wy uważacie się za sprawiedliwych wobec ludzi, ale Bóg zna serca wasze: albowiem co u ludzi jest wzniosłe, obrzydliwe jest przed Bogiem.",
      "Prawo i Prorocy aż do Jana: od tego czasu Królestwo Boże jest głoszone i każdy się do niego przemocą ciśnie.",
      "Ale łatwiej niebu i ziemi przeminąć, aniżeli odpaść bodaj kresce w Prawie.",
      "Każdy, kto opuszcza żonę swoją i inną pojmuje, cudzołoży, kto by zaś opuszczoną przez męża poślubił, cudzołoży.",
      "Był pewien bogaty człowiek. Przyodziewał się w purpurę i bisior i codziennie wystawnie ucztował.",
      "A u bramy jego leżał pewien żebrak imieniem Łazarz, pokryty wrzodami.",
      "Ten pragnął nasycić się odrobinami, które spadały ze stołu bogacza. Ale tylko psy przychodziły i lizały jego wrzody.",
      "I stało się, że umarł żebrak i aniołowie ponieśli go na łono Abrahama. Umarł też i bogacz i pogrzebano go.",
      "A cierpiąc męki w piekle, podniósł oczy i oto zobaczył w oddali Abrahama i Łazarza na jego łonie.",
      "I zawołał: Ojcze Abrahamie, zmiłuj się nade mną i poślij Łazarza, aby umoczył w wodzie koniec swego palca i zwilżył język mój, bo cierpię męki w tym płomieniu.",
      "I rzekł Abraham: Synu, wspomnij, żeś za życia swego otrzymał dobro, podobnie jak Łazarz zło. Teraz on tu doznaje pociechy, a ty męki cierpisz.",
      "A prócz tego wszystkiego między nami a wami otchłań wielka utwierdzona jest, aby ci, którzy by chcieli stąd przejść do was, nie mogli, ani też żeby stamtąd do nas nikt się nie przeprawił.",
      "Tedy on rzekł: Proszę cię więc, Ojcze, abyś wysłał go do domu ojca mego,",
      "mam bowiem pięciu braci, aby ich przestrzegł, żeby i oni dostali się na to miejsce mąk.",
      "I rzekł Abraham: Mają Mojżesza i Proroków, niechże ich słuchają.",
      "A on rzekł: Nie, Ojcze Abrahamie, ale gdyby kto z umarłych poszedł do nich, będą pokutować.",
      "I rzekł mu: Jeżeli nie słuchają Mojżesza i Proroków, nawet choćby kto z martwych powstał, nie uwierzą."
    ],
    [
      "I rzekł do uczniów swoich: Niepodobna, aby zgorszenia przyjść nie miały, ale biada temu, przez kogo przychodzą.",
      "Lepiej by mu było, gdyby mu zawieszono kamień młyński u szyi i wrzucono go w morze, niż żeby miał zgorszyć jednego z tych maluczkich.",
      "Miejcie się na baczności. Jeśliby zgrzeszył brat twój, upomnij go, a gdyby żałował, odpuść mu.",
      "I gdyby siedemkroć na dzień zgrzeszył przeciwko tobie i siedemkroć zwrócił się do ciebie, mówiąc: Żałuję tego — odpuść mu.",
      "I rzekli do Pana Apostołowie: Pomnóż w nas wiarę.",
      "A Pan rzekł: Gdybyście mieli wiarę wielkości ziarnka gorczycy, powiedzielibyście temu drzewu morwowemu: Wyrwij się z korzeniem i przesadź się w morze, a usłuchałoby was.",
      "A któż z was, mający sługę oracza lub pasterza, powie mu, kiedy ten wróci z pola: Pójdź zaraz i siądź u stołu.",
      "A nie mówi mu: Przygotuj mi wieczerzę, a przepasz się i usługuj mi, dopóki się nie najem i nie napiję, a potem ty będziesz jadł i pił.",
      "Czyż dziękuje słudze owemu, że zrobił co było nakazane?",
      "Tak i wy: gdy uczynicie wszystko, co wam rozkazano, mówcie: Słudzy my nieużyteczni, cośmy winni byli uczynić, uczyniliśmy.",
      "I zdarzyło się, że gdy zdążał do Jeruzalem, przechodził środkiem Samarii i Galilei.",
      "A gdy wchodził do pewnej osady, zabiegło mu drogę dziesięciu trędowatych, którzy stanęli z daleka",
      "i wołali: Jezusie, Nauczycielu, zmiłuj się nad nami!",
      "A ujrzawszy ich rzekł: Idźcie, ukażcie się kapłanom. I stało się, gdy szli, że byli oczyszczeni.",
      "A jeden z nich, ujrzawszy, że był uzdrowiony, wrócił głosem wielkim wielbiąc Boga",
      "i padł na oblicze do jego stóp, dziękując mu; a był to Samarytanin.",
      "A Jezus odpowiedział: Czyż nie dziesięciu było oczyszczonych? Gdzież więc jest dziewięciu?",
      "Nie znalazł się nikt, kto by wrócił i dał chwałę Bogu, tylko ten cudzoziemiec.",
      "I rzekł mu: Wstań, idź! Wiara twoja uzdrowiła cię.",
      "A zapytany przez faryzeuszów, kiedy nadejdzie Królestwo Boże, odpowiedział im: Królestwo Boże nie nadejdzie dostrzegalnie.",
      "Nie powiedzą też: Oto tu jest, albo tam! Oto bowiem Królestwo Boże w was jest.",
      "I rzekł do uczniów: Nadejdą czasy, że będziecie pragnęli ujrzeć chociaż jeden dzień Syna Człowieczego, a nie ujrzycie.",
      "I powiedzą wam: Oto tam jest, oto tu! Nie chodźcie ani się za nimi nie udawajcie.",
      "Albowiem jak błyskawica, kiedy zabłyśnie spod nieba, oświeca to, co pod niebem jest, tak będzie i Syn Człowieczy w dniu swoim.",
      "Potrzeba jednak, aby najpierw wiele ucierpiał i był przez to plemię odrzucony.",
      "A jak się działo za dni Noego, tak też będzie w czasach Syna Człowieczego.",
      "Jedli, pili, żenili się, za mąż wydawali — aż do dnia, kiedy Noe wszedł do arki. I przyszedł potop i wytracił wszystkich.",
      "Podobnie jak działo się za czasów Lota: Jedli, pili, kupowali, sprzedawali, sadzili, budowali.",
      "Ale tego dnia, kiedy Lot wyszedł z Sodomy, spadł z nieba, niby deszcz, ogień siarczysty i wytracił wszystkich.",
      "Tak też będzie w dniu, kiedy się Syn Człowieczy objawi.",
      "Kto by owego dnia był na dachu, a sprzęty jego w domu, niech nie zstępuje, aby je zabrać; a kto na polu niech także nie wraca.",
      "Pamiętajcie na żonę Lota.",
      "Ktokolwiek by usiłował życie swe troskliwie zachować, straci je, a kto by je stracił, odzyska je.",
      "Powiadam wam: Nocy tej będzie dwóch na jednym łożu, jeden będzie wzięty, a drugi zostawiony;",
      "dwie będą mełły razem, jedna będzie wzięta, a druga zostanie.",
      "Oni tedy odpowiadając mówią mu: Gdzie, Panie? A on im rzekł:",
      "Gdziekolwiek będzie ciało, tam się zgromadzą i sępy."
    ],
    [
      "I powiedział im przypowieść o tym, że powinni zawsze się modlić i nie ustawać:",
      "Był pewien sędzia w jednym mieście, który Boga się nie lękał i człowieka nie szanował.",
      "Była też w owym mieście wdowa, która przychodziła do niego mówiąc: Weź mnie w obronę wobec mego przeciwnika.",
      "Ale przez pewien czas odmawiał. Potem wszakże powiedział sobie: Chociaż Boga się nie lękam, a z ludźmi się nie liczę,",
      "jednak że uprzykrza mi się ta wdowa, wezmę ją w obronę, aby mnie tym przychodzeniem nie zadręczyła.",
      "I rzekł Pan: Słuchajcie, co mówi sędzia niesprawiedliwy,",
      "a Bóg czyż nie weźmie w obronę wybranych swoich, wołających do niego dniem i nocą, i czyż będzie zwlekał w ich sprawie?",
      "Powiadam wam, że rychło weźmie ich w obronę. Wszakże gdy przyjdzie Syn Człowieczy, czy znajdzie wiarę na ziemi?",
      "A mówił i do tych, którzy nadto samym sobie ufali, że są sprawiedliwi, a innymi pogardzali, tę przypowieść.",
      "Dwóch ludzi weszło do świątyni, aby się modlić: jeden faryzeusz, a drugi celnik.",
      "Faryzeusz stanął i tak się modlił w duszy: Boże, dziękuję ci, że nie jestem jak inni ludzie, drapieżni, niesprawiedliwi, cudzołożnicy, jak i ten celnik.",
      "Poszczę dwakroć w tygodniu, składam dziesięciny ze wszystkiego, cokolwiek nabywam.",
      "A celnik stojąc z daleka nawet oczu swych nie chciał wznieść w niebo, ale bił się w piersi mówiąc: Boże, bądź miłościw mnie grzesznemu.",
      "Powiadam wam: Ten odszedł do domu swego usprawiedliwiony, nie tamten. Albowiem każdy, kto się wywyższa, będzie uniżony, a kto się uniża, wywyższony będzie.",
      "A przynoszono do niego i dzieci, aby się ich dotknął; co widząc uczniowie gromili ich.",
      "Lecz Jezus przywołał je do siebie mówiąc: Dozwólcie dzieciom przychodzić do mnie, a nie wzbraniajcie im: bo takich jest Królestwo Boże.",
      "Zaprawdę powiadam wam: Ktokolwiek nie przyjmie Królestwa Bożego jak dziecię, nie wejdzie do niego.",
      "I zapytał go pewien dostojnik: Nauczycielu dobry, co mam czynić, aby osiągnąć życie wieczne?",
      "A Jezus mu rzekł: Czemu zwiesz mię dobrym? Nikt nie jest dobry, tylko Bóg.",
      "Znasz przykazania: Nie cudzołóż, nie zabijaj, nie kradnij, nie mów fałszywego świadectwa, czcij ojca twego i matkę (Wyjśc. 20,12-16, Powt. 5,16-20).",
      "A on odpowiedział: Wszystkiego tego strzegłem od młodości mojej.",
      "Posłyszawszy to, rzekł mu Jezus: Jednego jeszcze ci nie dostaje, sprzedaj wszystko, co masz i rozdaj ubogim, a będziesz miał skarb w niebiesiech, a przyjdź i pójdź za mną.",
      "Co usłyszawszy niezmiernie się zasmucił: był bowiem bardzo bogaty.",
      "A Jezus przyjrzawszy się mu rzekł: Z jakim trudem ci, którzy mają bogactwa, wchodzą do Królestwa Bożego.",
      "Łatwiej wielbłądowi przejść przez ucho igielne niż bogaczowi wejść do Królestwa Bożego.",
      "Mówili więc ci, co słuchali: Któż tedy może być zbawiony?",
      "Odpowiedział im: Co niemożliwe u ludzi, możliwe jest u Boga.",
      "I powiedział Piotr: Otośmy opuścili, co mieliśmy, i poszliśmy za tobą.",
      "A on im rzekł: Zaprawdę powiadam wam, że nie masz nikogo, kto by opuścił dom albo żonę, albo braci, albo rodziców, albo dzieci dla Królestwa Bożego,",
      "a nie otrzymał daleko więcej w tym życiu, a w przyszłym żywot wieczny.",
      "A wziąwszy ze sobą dwunastu mówił do nich: Oto idziemy do Jerozolimy i wypełni się wszystko, co napisane przez Proroków o Synu Człowieczym.",
      "Będzie bowiem wydany poganom, będzie wyśmiany, zelżony i oplwany.",
      "I po ubiczowaniu zabiją go, a dnia trzeciego zmartwychwstanie.",
      "Lecz oni z tego nic nie zrozumieli i mowa ta była przed nimi zakryta, i nie pojęli, o czym mówiono.",
      "I zdarzyło się, gdy się przybliżał do Jerycha, że ślepiec pewien siedział przy drodze żebrząc.",
      "A usłyszawszy rzeszę przechodzącą, zapytał, co by to było.",
      "I powiedziano mu, że Jezus Nazareński przechodzi mimo.",
      "I zawołał: Jezusie, Synu Dawidów, zmiłuj się nade mną!",
      "A ci, którzy szli na przedzie, upominali go, aby zamilkł. On jednak jeszcze bardziej wołał: Synu Dawidów, zmiłuj się nade mną!",
      "A Jezus zatrzymując się rozkazał przywieść go do siebie. I gdy się przybliżył, zapytał go:",
      "Co chcesz, abym ci uczynił. A on powiedział: Panie, abym przejrzał.",
      "I rzekł mu Jezus: Przejrzyj, uzdrowiła cię wiara twoja.",
      "I natychmiast przejrzał, i szedł za nim, wielbiąc Boga. A cały lud, widząc to, oddał Bogu chwałę."
    ],
    [
      "A wszedłszy do Jerycha przechodził przez miasto.",
      "I oto mąż imieniem Zacheusz, który był zwierzchnikiem celników i bogaczem,",
      "usiłował zobaczyć Jezusa, kim on Jest, a nie mógł z powodu rzeszy: był bowiem małego wzrostu.",
      "Pobiegł więc naprzód, wspiął się na drzewo sykomory, aby go ujrzeć, bo tamtędy miał przechodzić.",
      "A gdy Jezus przybył na miejsce, spojrzał ku górze i powiedział do niego: Zacheuszu, zejdź zaraz, dziś bowiem muszę stanąć w domu twoim.",
      "I zeszedł spiesznie, a przyjął go z radością.",
      "A wszyscy widząc to szemrali, że zatrzymał się u człowieka grzesznego.",
      "Zacheusz wszakże stanąwszy rzekł do Pana: Panie, oto połowę dóbr moich rozdam ubogim, a jeżeli kogo skrzywdziłem zwrócę w czwórnasób.",
      "Rzekł mu tedy Jezus: Dzisiaj domowi temu stało się zbawienie, gdyż i on jest synem Abrahama.",
      "Syn Człowieczy bowiem przyszedł szukać i zbawiać, co było zginęło.",
      "A kiedy tego słuchali, powiedział im nadto przypowieść, dlatego że był blisko Jerozolimy, a oni mniemali, że Królestwo Boże objawi się niebawem.",
      "Mówił więc: Pewien człowiek szlachetnego rodu udawał się w daleką krainę, aby objąć dla siebie królestwo i wrócić.",
      "Przywołał zatem dziesięciu ze swych sług, dał im dziesięć min i powiedział do nich: Zarabiajcie, aż powrócę.",
      "A mieszkańcy tego miasta nienawidzili go i wyprawili za nim poselstwo mówiąc: Nie chcemy, aby on objął panowanie nad nami.",
      "I stało się, że zdobywszy władzę królewską, wrócił i rozkazał zawezwać sługi, którym wręczył pieniądze, aby się dowiedzieć, ile zarobił każdy z nich.",
      "Przybył tedy pierwszy mówiąc: Panie, mina twoja dziesięć min przysporzyła.",
      "I rzekł mu: Dobrze, sługo dobry, żeś w małym był wierny, obejmij władzę nad dziesięciu miastami.",
      "I przybył drugi mówiąc: Panie, mina twoja pięć min przysporzyła.",
      "Rzekł więc i temu: A ty władaj nad pięciu miastami.",
      "A inny przyszedł mówiąc: Panie, oto twoja mina, którą miałem schowaną w chuście;",
      "bałem się bowiem ciebie, ponieważ jesteś człowiek srogi: bierzesz, czegoś nie położył, i żniesz, czegoś nie posiał.",
      "Odpowiedział mu: Ze słów twych sądzę cię, zły sługo! Wiedziałeś, żem człowiek surowy, że biorę, czego nie położyłem, i żnę, czego nie posiałem.",
      "Czemuś tedy nie dał pieniędzy moich do banku, abym po powrocie mógł ich zażądać z procentem?",
      "I rzekł do otoczenia: Zabierzcie od niego minę i dajcie temu, który ma ich dziesięć.",
      "I rzekli mu: Panie, ma przecież dziesięć min. —",
      "Powiadam wam, że każdemu, kto ma, będzie dane, a kto nie ma, i to, co ma, będzie od niego odjęte.",
      "A tych nieprzyjaciół moich, którzy nie chcieli, abym nad nimi objął panowanie, przyprowadźcie tu i zabijcie w mej obecności.",
      "A to powiedziawszy poszedł dalej, zdążając do Jerozolimy.",
      "I kiedy się przybliżył do Betfage i Betanii, do góry zwanej Oliwną, wysłał dwóch uczniów,",
      "mówiąc: Idźcie do wsi, która jest przed wami, a wchodząc do niej znajdziecie oślę uwiązane, na którym jeszcze nikt z ludzi nie siedział, odwiążcie i przywiedźcie je.",
      "A gdyby was kto zapytał: Czemu odwiązujecie, powiedzcie: Pan go potrzebuje.",
      "Odeszli tedy, którzy byli wysłani, i znaleźli jak im powiedział.",
      "A gdy odwiązywali oślę, właściciele jego rzekli do nich: Czemu odwiązujecie oślę?",
      "A oni powiedzieli: Pan go potrzebuje.",
      "I przywiedli je do Jezusa, a zarzuciwszy na nie szaty swoje, posadzili Jezusa.",
      "A gdy jechał, ludzie słali szaty swe na drodze.",
      "I kiedy zbliżał się już do skłonu Góry Oliwnej, poczęło mnóstwo uczniów, weseląc się, głośno chwalić Boga za wszystkie cuda, które widzieli,",
      "mówiąc: Błogosławiony król, który przybywa w imię Pana, Pokój na niebie i chwała na wysokości (Ps. 118,26).",
      "A niektórzy faryzeusze spośród rzeszy rzekli do niego: Nauczycielu, skarć swoich uczniów.",
      "A odpowiadając rzekł: Powiadam wam, gdyby ci zamilkli, kamienie wołać będą.",
      "A kiedy się przybliżył i ujrzał miasto, zapłakał nad nim mówiąc:",
      "Gdybyś i ty poznało w ten dzień to, co jest ku pokojowi! Ale oto zakryte jest przed oczyma twymi.",
      "Albowiem przyjdą na ciebie dni, że otoczą cię nieprzyjaciele twoi wałem i obiegną cię, i osaczą cię zewsząd,",
      "i na ziemię powalą ciebie i dzieci twe, które są w tobie, i nie zostawią w tobie kamienia na kamieniu, dlatego, żeś nie poznało czasu twego nawiedzenia.",
      "I wszedłszy do świątyni, począł wyrzucać sprzedawców",
      "mówiąc im: Napisane jest: Dom mój będzie domem modlitwy (Iz. 56,7; por. Jer 7,11). A wyście go uczynili jaskinią zbójców.",
      "I nauczał codziennie w świątyni. A przedniejsi kapłani i uczeni w Piśmie — a także starsi ludu — przemyśliwali, jak by go zgubić.",
      "Ale nie wiedzieli, co by uczynić mogli. Cały lud bowiem słuchał go z zapartym tchem."
    ],
    [
      "I zdarzyło się, kiedy pewnego dnia nauczał lud w świątyni i głosił Ewangelię, że wystąpili przedniejsi kapłani i uczeni wraz ze starszymi ludu",
      "i spytali go: Powiedz nam, jaką mocą to czynisz? Albo kto ci dał taką władzę?",
      "Odpowiadając tedy, rzekł im: Zapytam was i ja o jedną rzecz, a odpowiedzcież mi:",
      "Chrzest Jana był z nieba czy z ludzi?",
      "A oni zastanawiali się i mówili między sobą: Jeżeli powiemy: z nieba, rzecze nam: Czemuście mu nie uwierzyli.",
      "A jeżeli powiemy: z ludzi, cały lud ukamienuje nas, bo jest przekonany, że Jan jest Prorokiem.",
      "I odpowiedzieli, że nie wiedzą, skąd był.",
      "A Jezus im rzekł: Ani też ja wam nie powiem, jaką mocą to czynię.",
      "Począł tedy mówić do ludu tę przypowieść: Człowiek pewien założył winnicę i wynajął ją rolnikom, a sam odjechał na długo.",
      "A we właściwym czasie wysłał do rolników sługę, aby mu oddali część owoców winnicy. Rolnicy jednak, obiwszy go, puścili z niczym.",
      "I znowu posłał drugiego sługę, ale i tego obiwszy zelżyli i odesłali z niczym.",
      "Wreszcie posłał trzeciego, którego poranili i wyrzucili.",
      "I rzekł pan winnicy: Cóż uczynię? Wyślę syna mego umiłowanego. Chyba go uszanują.",
      "Kiedy go jednak ujrzeli rolnicy, zastanawiali się między sobą, mówiąc: To jest dziedzic, zabijmy go, a zawładniemy jego dziedzictwem.",
      "I wyrzuciwszy go z winnicy, zamordowali. Cóż tedy uczyni im właściciel winnicy?",
      "Przybędzie i wygubi owych rolników, a winnicę odda innym. Posłyszawszy to rzekli: Oby tak nie było.",
      "On zaś popatrzywszy na nich rzekł: Cóż tedy znaczy, co jest napisane: Kamień, który budujący odrzucili, stał się głowicą węgła (Ps. 118,22).",
      "Każdy, kto by upadł na ten kamień, rozbije się, a na kogo by upadł, zmiażdży go.",
      "A uczeni i przedniejsi kapłani usiłowali targnąć się nań niezwłocznie, ale ulękli się ludu. Poznali bowiem, że do nich mówił tę przypowieść.",
      "I śledząc go wysłali szpiegów, którzy udając sprawiedliwych mieli go podchwycić w mowie i wydać urzędom i władzy namiestnika.",
      "I zapytali go: Nauczycielu, wiemy, że dobrze mówisz i uczysz, a nie oglądasz się na osobę, lecz drogi Bożej w prawdzie nauczasz.",
      "Czy godzi się płacić daninę cesarzowi, czy też nie?",
      "Przeniknąwszy jednak ich podstęp rzekł do nich:",
      "Pokażcie mi denara! Czyj ma napis i wizerunek? Rzekli: Cesarza.",
      "I rzekł im: Oddajcież tedy, co jest cesarskiego — cesarzowi, a co jest Bożego — Bogu.",
      "I nie mogli go przychwycić na słowie wobec ludu, a zdumieni jego odpowiedzią zamilkli.",
      "Przystąpili też niektórzy z saduceuszów, zaprzeczających zmartwychwstaniu, i zapytali go:",
      "Nauczycielu, Mojżesz napisał nam: Jeśliby brat czyj, mający żonę, umarł bezdzietny, niech jego żonę pojmie brat jego i niechaj wzbudzi potomstwo bratu swemu.",
      "Było tedy siedmiu braci: pierwszy, pojąwszy żonę, umarł bezdzietnie.",
      "I pojął ją drugi,",
      "a potem trzeci, i podobnie wszyscy siedmiu, i zmarli nie zostawiwszy potomstwa.",
      "A w końcu umarła i niewiasta.",
      "W chwili zmartwychwstania zatem którego z nich będzie żoną? Jako że siedmiu miało ją za żonę.",
      "I rzekł im Jezus: Synowie tego świata żenią się i wychodzą za mąż.",
      "Lecz ci, którzy będą uznani za godnych dostąpienia innego życia i powstania z martwych, ani się żenić, ani za mąż wychodzić nie będą.",
      "Bo nawet już umierać nie mogą, równi bowiem będą aniołom i są synami Bożymi, będąc synami zmartwychwstania.",
      "A że umarli powstaną, to już Mojżesz oznajmił w opisie „O krzaku\", gdyż nazywa Pana Bogiem Abrahama i Bogiem Izaaka i Bogiem Jakuba.",
      "A Bóg nie jest Bogiem umarłych, ale żywych: wszyscy bowiem dla niego żyją.",
      "A odpowiadając niektórzy z uczonych rzekli: Nauczycielu, dobrze powiedziałeś.",
      "I już nie śmieli go o cokolwiek pytać.",
      "I rzekł do nich: Jakże mówią, że Chrystus jest Synem Dawida,",
      "a sam Dawid powiada w Księdze Psalmów: Rzekł Pan Panu memu: Siądź po prawicy mojej,",
      "aż położę nieprzyjaciół twoich podnóżkiem stóp twoich (Ps.110,1).",
      "Dawid zatem nazywa go Panem; jakże więc jest synem jego?",
      "I kiedy go cały lud słuchał, rzekł do uczniów swoich:",
      "Wystrzegajcie się uczonych w Piśmie, którzy chętnie chodzą w długich szatach, lubią pozdrowienia na rynkach i pierwsze miejsca w synagogach i na ucztach,",
      "którzy objadają domy wdów pod pozorem długich modłów. Nie minie ich wyrok bardzo surowy."
    ],
    [
      "A podniósłszy oczy patrzył, jak bogaci wrzucali swe dary do skarbony.",
      "Ujrzał też pewną bardzo biedną wdowę, jak wrzucała tam dwa drobne pieniążki.",
      "I rzekł: Zaprawdę powiadam wam, że ta biedna wdowa wrzuciła więcej niż wszyscy inni.",
      "Wszyscy bowiem z tego, co im zbywało, wrzucili do darów Bożych, ta zaś z niedostatku swego wrzuciła wszystko, co miała na swoje utrzymanie.",
      "A gdy niektórzy mówili o świątyni, że jest pięknymi kamieniami i darami przyozdobiona, rzekł:",
      "Nadejdą dni, w których z tego, co widzicie, nie zostanie kamień na kamieniu, który by nie był zwalony.",
      "Zapytali go tedy mówiąc: Nauczycielu, kiedy to będzie? I co za znak, gdy się to zacznie?",
      "A on rzekł: Baczcie, aby was nie zwiedziono. Wielu bowiem przyjdzie w imię moje, mówiąc, żem ja jest i że nadszedł czas — nie idźcie za nimi.",
      "A skoro posłyszycie o walkach i wzburzeniu, nie trwóżcie się, potrzeba bowiem, aby to nastąpiło przede wszystkim, ale nie koniec na tym.",
      "I mówił dalej: Powstanie naród przeciw narodowi i królestwo przeciw królestwu.",
      "I będą wielkie trzęsienia ziemi, a miejscami zaraza i głód, będzie lęk i znaki wielkie z nieba.",
      "Ale przed tym wszystkim podniosą na was ręce i będą was prześladować i wydawać do synagog i do więzienia, wodząc przed królów i namiestników dla mego imienia.",
      "A stanie się to z wami, aby dać o mnie świadectwo.",
      "Postanówcie tedy w sercach waszych nie obmyślać zawczasu, jak się bronić macie.",
      "Albowiem ja sam udzielę wam wymowy i mądrości, której się nie będą mogli oprzeć ani sprzeciwić wszyscy wasi wrogowie.",
      "A wydawać was będą nawet rodzice i bracia, i krewni, i przyjaciele, i zabiją niejednego z was.",
      "Znienawidzą was wszyscy z powodu mego imienia.",
      "Lecz nawet włos z głowy waszej nie zginie.",
      "Waszą cierpliwością zachowacie dusze wasze.",
      "Gdy tedy ujrzycie Jeruzalem wojskiem otoczone, wówczas wiedzcie, że się przybliżyło spustoszenie jego.",
      "Wtedy ci, którzy są w Judei, niech uciekają w góry, a którzy są wewnątrz miasta, niech uchodzą, a ci którzy przebywają w okolicy, niechaj do niego nie wchodzą.",
      "Bo są to dni pomsty, aby się wypełniło wszystko, co jest napisane.",
      "Biada brzemiennym i karmiącym w owe dni, albowiem będzie wielki ucisk na ziemi i gniew nad tym ludem!",
      "I polegną od ostrza miecza, i zapędzą ich w niewolę między wszystkie narody. Jeruzalem deptane będzie przez pogan, aż się wypełnią czasy narodów.",
      "I będą znaki na słońcu i księżycu, i gwiazdach, a na ziemi ucisk narodów, wśród zamieszania i szumu morskich fal.",
      "Ludzie drętwieć będą ze strachu i oczekiwania tych rzeczy, które przyjdą na całą ziemię zamieszkałą, albowiem moce niebieskie będą poruszone.",
      "A wtedy ujrzą Syna Człowieczego, przychodzącego w obłoku z mocą i majestatem wielkim.",
      "A kiedy się to dziać pocznie, dźwignijcie się a podnieście głowy, bo się przybliża odkupienie wasze.",
      "I powiedział im przypowieść: Spójrzcie na drzewo figowe i na wszystkie drzewa.",
      "Gdy widzicie, że już owoc wydały, sami poznajecie, że blisko jest lato.",
      "Tak i wy, skoro ujrzycie, że się to dzieje, wiedzcie, że blisko jest Królestwo Boże.",
      "Zaprawdę powiadam wam, nie przeminie to pokolenie, aż się to wszystko stanie.",
      "Niebo i ziemia przeminą, ale słowa moje nie przeminą.",
      "A strzeżcie się, abyście przypadkiem serc swoich nie obciążyli zaćmieniem opilstwa i troskami tego życia, aby ów dzień nie spadł na was z nagła,",
      "jak potrzask: a spadnie on na wszystkich, którzy mieszkają na całej ziemi.",
      "Czuwajcie zatem, modląc się bez przerwy, abyście zdołali ujść przed tym wszystkim, co przyjść ma, i mogli stanąć przed Synem Człowieczym.",
      "I nauczał we dnie w świątyni, a na noc wychodził i przebywał na górze, którą zowią Oliwną.",
      "A cały lud od rana schodził się do świątyni, aby go słuchać."
    ],
    [
      "I zbliżało się święto Przaśników, zwane Paschą.",
      "I przemyśliwali przedniejsi kapłani i uczeni, jak by go zabić; bali się bowiem ludu.",
      "I wstąpił szatan w Judasza, zwanego Iszkariot, jednego z dwunastu.",
      "A odszedłszy umówił się z przedniejszymi kapłanami i przełożonymi jak go im wydać.",
      "I uradowali się, i postanowili dać mu pieniądze.",
      "Przyobiecał tedy, a szukał sposobności, aby go wydać im z dala od rzeszy.",
      "Nadszedł wreszcie dzień Przaśników, w którym należało ofiarować Paschę.",
      "I wysłał Piotra i Jana mówiąc: Idźcie i przygotujcie nam Paschę, abyśmy pożywali.",
      "A oni rzekli mu: Gdzie chcesz, abyśmy przygotowali?",
      "I powiedział im: Kiedy wejdziecie do miasta, spotka was człowiek pewien niosący dzban wody; idźcież za nim do domu, do którego wejdzie,",
      "i powiecie właścicielowi domu: Nauczyciel pyta cię: Gdzie jest pomieszczenie, abym spożył Paschę z uczniami mymi?",
      "A on wam pokaże wieczernik na piętrze, przestronny, usłany; tam przygotujcie.",
      "Odszedłszy zatem, znaleźli jak im powiedział, i przygotowali Paschę.",
      "A gdy nadeszła godzina, zajął miejsce przy stole i Apostołowie z nim.",
      "I rzekł im: Gorąco pragnąłem pożywać tę Paschę z wami, zanim cierpieć będę.",
      "Albowiem powiadam wam, że odtąd nie będę jej pożywał, aż się wypełni w Królestwie Bożym.",
      "I wziąwszy kielich, dzięki czynił i rzekł: Weźcie, a podzielcie między siebie.",
      "Albowiem powiadam wam, odtąd nie będę pił z owocu szczepu winnego, dopóki nie nadejdzie Królestwo Boże.",
      "A wziąwszy chleb, dzięki czynił, łamał i dał im mówiąc: To jest ciało moje, które za was jest wydane, to czyńcie na moją pamiątkę.",
      "Podobnie i kielich, po wieczerzy, mówiąc: Ten jest kielich, Nowy Testament we krwi mojej, która za was jest przelana.",
      "Wszakże oto ręka zdrajcy mego jest ze mną na stole.",
      "Wprawdzie Syn Człowieczy idzie według tego, co postanowione, jednakże biada owemu człowiekowi, przez którego ma być wydany.",
      "A oni zaczęli pytać jeden drugiego, kto by to z nich był, który miał to uczynić.",
      "Powstał też między nimi spór, kto by z nich zdawał się być większym.",
      "A on im rzekł: Królowie narodów są ich panami, a tych, którzy nad nimi władzę sprawują, zwie się dobroczyńcami.",
      "Nie tak będzie wśród was. Kto z was jest większy, niech stanie się mniejszym, a przełożony — usługującym.",
      "Kto bowiem jest większy, czy ten, co zasiada u stołu, czy też ten, co służy? Czyż nie ten, który siedzi u stołu? Ja jednak pośród was jestem jako ten, który usługuje,",
      "a wy jesteście tymi, którzy wytrwali przy mnie w przeciwnościach moich.",
      "A ja wam przekazuję Królestwo, jak mi przekazał Ojciec mój,",
      "abyście jedli i pili u stołu mego w Królestwie moim i zasiadali na tronach, sądząc dwanaście pokoleń izraelskich.",
      "Szymonie, Szymonie, oto szatan zapragnął przesiać was jak pszenicę,",
      "ale ja prosiłem za tobą, aby nie ustała wiara twoja; ty zaś nawróciwszy się w przyszłości, utwierdzaj twoich braci.",
      "A on mu rzekł: Panie, z tobą gotów jestem i do więzienia iść, i na śmierć.",
      "Ale Jezus odpowiedział: Powiadam ci, Piotrze, nie zapieje dziś kur, a zaprzesz się aż trzykroć, że mnie znasz.",
      "I powiedział do nich: Kiedym was posyłał bez trzosa i torby podróżnej i sandałów, czyż brakowało wam czego?",
      "A oni rzekli: Niczego. Rzekł im tedy: Ale teraz, kto ma trzos, niech weźmie także i torbę podróżną; a kto nie ma, niech sprzeda płaszcz swój a kupi miecz.",
      "Albowiem powiadam wam, że potrzeba, aby się spełniło na mnie, co napisane jest: I do złoczyńców zaliczony był (Iz. 53,12). Bo to, co mnie dotyczy, spełnia się.",
      "A oni rzekli: Panie, oto tu dwa miecze. On zaś powiedział: Wystarczy.",
      "I wyszedłszy podążył według zwyczaju na Górę Oliwną, a za nim poszli też i uczniowie.",
      "A gdy przybył na miejsce rzekł im: Módlcie się, abyście nie weszli w pokuszenie.",
      "A sam oddalił się od nich jakoby na rzut kamienia i upadłszy na kolana, modlił się:",
      "Ojcze, jeżeli chcesz, oddal ode mnie ten kielich, wszakże nie moja, ale Twoja wola niech się stanie.",
      "I ukazał mu się anioł z nieba umacniając go. A będąc w udręce, tym goręcej się modlił.",
      "I stał się pot jego jak krople krwi spływającej na ziemię.",
      "A gdy wstał od modlitwy i przyszedł do uczniów, znalazł ich śpiących ze smutku.",
      "I rzekł im: Czemuż śpicie? Wstańcie, módlcie się, abyście nie weszli w pokuszenie.",
      "A gdy on jeszcze mówił, oto nadszedł tłum, a ten z dwunastu, którego zwano Judaszem, szedł przed nimi i przystąpił do Jezusa, aby go pocałować.",
      "A Jezus rzekł mu: Judaszu, pocałunkiem zdradzasz Syna Człowieczego?",
      "A ci, którzy przy nim byli, widząc, co się stać miało, rzekli: Panie, czy mamy uderzyć mieczem?",
      "I jeden z nich uderzył sługę najwyższego kapłana i uciął mu prawe ucho.",
      "A odpowiadając Jezus, rzekł: Zaniechajcie, dosyć, a dotknąwszy ucha jego, uzdrowił go.",
      "I rzekł Jezus do tych, którzy przyszli do niego, do przedniejszych kapłanów, zarządców świątyni i starszych: Wyszliście z mieczami i z kijami jak przeciw złoczyńcy?",
      "Gdym codziennie przebywał z wami w świątyni, nie podnieśliście na mnie rąk. Ale to wasza godzina i moc ciemności.",
      "I pojmawszy go, zaprowadzili do domu najwyższego kapłana, a Piotr szedł za nim z daleka.",
      "A gdy rozniecili ognisko w pośrodku dziedzińca i zasiedli wokoło, zasiadł między nimi i Piotr.",
      "A pewna służebna ujrzawszy go siedzącego przy świetle, i przypatrzywszy mu się bacznie, powiedziała: I ten z nim był.",
      "A on zaparł się mówiąc: Niewiasto, nie znam go.",
      "A po niejakim czasie ujrzawszy go inny rzekł: I ty jesteś z ich liczby. A Piotr rzekł: Człowiecze, nie jestem.",
      "A po upływie prawie godziny ktoś inny twierdził mówiąc: Doprawdy i ten z nim był, bo i Galilejczykiem jest.",
      "I rzekł Piotr: Człowiecze, nie wiem, co mówisz. A natychmiast, kiedy jeszcze mówił, zapiał kur.",
      "A Pan obróciwszy się, spojrzał na Piotra. I wspomniał Piotr na słowo Pana, jak mu był powiedział: Zanim dziś kur zapieje, trzykrotnie się mnie zaprzesz.",
      "I wyszedłszy stamtąd, gorzko zapłakał.",
      "A żołnierze pilnujący go, bijąc, naigrawali się z niego,",
      "i zasłoniwszy go, pytali: Prorokuj, kto cię uderzył.",
      "I wiele innych bluźnierstw miotali przeciw niemu.",
      "A gdy nastał dzień, zebrała się starszyzna ludu: przedniejsi kapłani i uczeni, i przywiedli go przed radę swoją, mówiąc: Jeśli jesteś Chrystusem, powiedz nam.",
      "I rzekł im: Jeżeli wam powiem, nie uwierzycie,",
      "a jeśli zapytam, nie odpowiecie.",
      "Lecz odtąd będzie Syn Człowieczy zasiadał na prawicy mocy Bożej.",
      "Wtedy powiedzieli wszyscy: Toś ty jest Syn Boży? On zaś rzekł do nich: Sami mówicie, że ja jestem.",
      "A oni rzekli: Na cóż jeszcze potrzeba nam świadectwa? Przecież słyszeliśmy sami z jego ust."
    ],
    [
      "A całe ich zgromadzenie powstało i zawiedli go do Piłata.",
      "I poczęli go oskarżać mówiąc: Tego znaleźliśmy uwodzącego nasz naród i zakazującego płacić daniny cesarzowi i mówiącego, że jest Chrystusem-królem.",
      "I zapytał go Piłat: Tyś jest król żydowski? A on odpowiadając rzekł mu: Sam mówisz.",
      "A Piłat rzekł do przedniejszych kapłanów i do rzeszy: Nie znajduję żadnej winy w tym człowieku.",
      "Lecz oni nalegali mówiąc: Podburza lud, ucząc po całej Judei, począwszy od Galilei aż dotąd.",
      "Posłyszawszy to, Piłat zapytał, czy człowiek ten jest Galilejczykiem.",
      "A gdy się dowiedział, że podlega władzy Herodowej, odesłał go do Heroda, który sam w owym czasie przebywał w Jerozolimie.",
      "Herod zaś ujrzawszy Jezusa bardzo się uradował, pragnął bowiem od dawna ujrzeć go, gdyż wiele o nim słyszał i spodziewał się, że ujrzy jaki cud przez niego dokonany.",
      "I zadawał mu wiele pytań. Ale on mu wcale nie odpowiadał.",
      "A przedniejsi kapłani i uczeni stali, usilnie go oskarżając.",
      "I wzgardził nim Herod ze swym wojskiem i naigrawał się z niego, a przyodziawszy go w białą szatę, odesłał do Piłata.",
      "I dnia owego Herod i Piłat stali się przyjaciółmi, chociaż przedtem byli sobie wrogami.",
      "Piłat tedy wezwawszy przedniejszych kapłanów, przełożonych i lud",
      "rzekł do nich: Wydaliście mi tego człowieka jakoby uwodzącego lud, a oto ja badając go w waszej obecności, nie znalazłem w nim żadnej winy w tym, o co go oskarżacie.",
      "Ani też Herod, bo go odesłał do was — oto nie dowiedziono mu nic godnego śmierci.",
      "Przeto ukarawszy go, wypuszczę.",
      "A powinien był na święto ułaskawić im jednego (z więźniów).",
      "Cała zatem rzesza zawołała społem: Strać go, a wypuść nam Barabasza!",
      "Ten zaś osadzony był w więzieniu za jakiś bunt wzniecony w mieście, i za zabójstwo.",
      "I przemówił powtórnie do nich Piłat, chcąc Jezusa uwolnić.",
      "Ale oni wołali mówiąc: Ukrzyżuj, ukrzyżuj go!",
      "A on po raz trzeci rzekł do nich: Cóż więc uczynił on złego? Nie znalazłem w nim nic, co zasługiwałoby na śmierć, ukarzę go więc i wypuszczę.",
      "Ale oni nalegali głośno, żądając, aby został ukrzyżowany. I potęgowały się ich krzyki.",
      "Piłat tedy postanowił spełnić ich żądanie.",
      "Ułaskawił więc tego, który za bunt i zabójstwo trzymany był w więzieniu, czego się domagali, a Jezusa wydał ich woli.",
      "A kiedy go prowadzili, zatrzymali niejakiego Szymona Cyrenejczyka, powracającego z pola i włożyli na niego krzyż, aby niósł za Jezusem.",
      "I szła za nim wielka rzesza ludu i niewiast, które płakały i narzekały.",
      "A obróciwszy się Jezus rzekł do nich: Córki jerozolimskie, nie płaczcie nade mną, ale same nad sobą płaczcie i nad dziećmi waszymi.",
      "Bo oto nadchodzą dni, kiedy mówić będą: Błogosławione niepłodne i łona, które nie rodziły, i piersi, które nie karmiły.",
      "Wtedy zaczną mówić do gór: Padnijcie na nas! I do pagórków: Przykryjcie nas!",
      "Albowiem, jeśli to się dzieje z drzewem zielonym, cóż się z uschłym stanie?",
      "Prowadzono z nim także dwóch łotrów, aby ich stracić.",
      "A kiedy przybyli na miejsce, które się zowie Trupia Głowa, tam ukrzyżowali jego i łotrów, jednego po prawej, a drugiego po lewej stronie.",
      "Jezus zaś mówił: Ojcze, odpuść im, bo nie wiedzą, co czynią. A dzieląc się szatami jego rzucili losy.",
      "Lud zaś stał przypatrując się. A naśmiewali się z niego i przełożeni mówiąc: Innych ocalił, niechże ocali siebie, jeżeli jest Chrystusem, wybrańcem Bożym.",
      "Także i żołnierze naigrawali się z niego, przystępując i ocet mu podając",
      "ze słowami: Jeżeli jesteś królem żydowskim, wybaw samego siebie.",
      "Był też nad nim i napis w języku greckim, łacińskim i hebrajskim: Ten jest król żydowski.",
      "A jeden z powieszonych łotrów bliźnił mu: Czyż nie jesteś Chrystusem? Wybawże samego siebie i nas.",
      "A drugi odpowiadając zgromił go, mówiąc: Nawet Boga się nie boisz, choć tę samą ponosisz karę?",
      "My co prawda sprawiedliwie, słuszną bowiem zapłatę za uczynki odbieramy, ten wszakże nic złego nie uczynił.",
      "I mówił: Jezusie, wspomnij na mnie, gdy przybędziesz do Królestwa twego.",
      "A on rzekł mu: Zaprawdę powiadam tobie, dziś ze mną będziesz w raju.",
      "A była już prawie godzina szósta i ciemności zaległy całą ziemię aż do godziny dziewiątej,",
      "bo zaćmiło się słońce. Wtedy też zasłona świątyni rozdarła się w pośrodku.",
      "A Jezus wołając głosem wielkim, rzekł: Ojcze, w ręce twoje oddaję ducha mego. A to powiedziawszy skonał.",
      "Setnik zaś widząc, co się stało, wielbił Boga mówiąc: Zaiste człowiek ten był sprawiedliwym.",
      "I cała rzesza tych, którzy się zeszli na to widowisko, ujrzawszy co się stało, powracała bijąc się w piersi.",
      "Tymczasem wszyscy znajomi jego stali z daleka, przypatrując się wraz z niewiastami, które przyszły były za nim z Galilei.",
      "A oto mąż imieniem Józef z Arymatei, miasta judzkiego, który był senatorem, człowiek dobry i sprawiedliwy,",
      "nie godzący się z tym, co uradzili i wypełnili, a oczekujący Królestwa Bożego;",
      "ten przyszedł do Piłata i prosił o ciało Jezusowe.",
      "I zdjąwszy owinął w prześcieradło, i złożył je w wykutym grobowcu, w którym nikt jeszcze nie był położony.",
      "A był to dzień Przygotowania i nadchodził szabat.",
      "Przybyły też i niewiasty, które przyszły za nim z Galilei, widziały grób i jak złożono ciało jego.",
      "A wróciwszy, przygotowały wonności i maści, nic wszakże nie czyniąc w szabat według przykazania."
    ],
    [
      "A wczesnym rankiem w pierwszy dzień tygodnia przybyły do grobu niosąc przygotowane wonności.",
      "I znalazły kamień odsunięty od grobu.",
      "A wszedłszy nie znalazły ciała Pana Jezusa.",
      "I stało się, gdy były niepokojem zdjęte, że oto stanęli przy nich dwaj mężowie w szatach jaśniejących.",
      "A gdy się zatrwożyły i pochyliły lica ku ziemi, rzekli do nich: Czemu szukacie żyjącego między umarłymi?",
      "Nie masz go tu, ale powstał. Wspomnijcie jak wam mówił, kiedy był jeszcze w Galilei,",
      "że potrzeba, aby Syn Człowieczy wydany był w ręce grzeszników i ukrzyżowany, a dnia trzeciego zmartwychwstał.",
      "I wspomniały na słowa jego.",
      "A wróciwszy od grobu, oznajmiły to wszystko owym jedenastu i wszystkim innym.",
      "A była Maria Magdalena i Joanna, i Maria Jakubowa, i inne z tymi, które mówiły to Apostołom.",
      "A słowa te wydały się im niedorzecznością, i nie uwierzyli im.",
      "Piotr zaś wstając pobiegł do grobu. A nachyliwszy się — ujrzał tylko prześcieradła. I odszedł zdumiony tym co się stało.",
      "A oto dwaj z nich tegoż dnia szli do miasteczka, zwanego Emaus, które oddalone było o sześćdziesiąt stadiów od Jeruzalem.",
      "I rozmawiali z sobą o wszystkim, co się wydarzyło.",
      "I stało się, że podczas gdy rozmawiali i wzajemnie się pytali, sam Jezus przybliżywszy się, szedł z nimi.",
      "A oczy ich były przesłonięte, aby go nie poznali.",
      "I rzekł do nich: Cóż to za rozmowy, które idąc prowadzicie między sobą? A oni zasmucili się.",
      "I odpowiadając jeden z nich imieniem Kleofas, rzekł do niego: Czyżeś ty sam przechodniem w Jerozolimie, że nie wiesz, co się w niej w tych dniach wydarzyło?",
      "A on im rzekł: Co? I opowiedzieli mu o Jezusie Nazareńskim, który był Prorokiem, potężnym w czynie i w mowie wobec Boga i całego ludu.",
      "I jak go przedniejsi kapłani i przełożeni nasi wydali na śmierć i ukrzyżowali.",
      "A myśmy się spodziewali, że on miał odkupić Izraela. I teraz po tym wszystkim jest już dzisiaj trzeci dzień od czasu, jak się to stało.",
      "Ale i niektóre z naszych niewiast przeraziły nas, były bowiem wczesnym rankiem u grobu",
      "i nie znalazłszy jego ciała, przyszły mówiąc, że nawet miały widzenie aniołów, którzy powiadają, że on żyje.",
      "I poszli byli niektórzy z naszych do grobu i tak znaleźli, jak im powiadały niewiasty, ale jego samego nie ujrzeli.",
      "A on rzekł do nich: O głupi i serca leniwego ku wierzeniu w to wszystko, co mówili Prorocy.",
      "Czyż nie potrzeba było, aby Chrystus cierpiał i tak wszedł do chwały swojej?",
      "I począwszy od Mojżesza i wszystkich Proroków, wykładał im, co było o nim we wszystkich pismach.",
      "I przybliżyli się do miasteczka, do którego szli, a on okazywał jakoby dalej iść miał.",
      "I przymusili go mówiąc: Zostań z nami, bo ma się ku wieczorowi i dzień się już nachylił. I wszedł, aby zostać z nimi.",
      "I stało się, gdy zasiadł z nimi przy stole, że wziął chleb, błogosławił, łamał i podawał im.",
      "I otworzyły się oczy ich, i poznali go, ale on zniknął sprzed oczu ich.",
      "I mówili między sobą: Czyż serce nasze nie pałało w nas, gdy mówił do nas w drodze, gdy Pisma nam wyjaśniał?",
      "I powstawszy tejże godziny, wrócili do Jeruzalem. I znaleźli zgromadzonych jedenastu i tych, którzy z nimi byli,",
      "mówiących: Iż wstał Pan prawdziwie i ukazał się Szymonowi.",
      "A oni opowiadali, co się stało w drodze i jak go poznali w łamaniu chleba.",
      "A gdy to mówią, on sam staje w pośrodku nich i mówi im: Pokój wam.",
      "A strwożeni i przestraszeni sądzili, że ducha oglądają.",
      "I rzekł im: Czemuście się zatrwożyli, czemuż myśli różne wstępują do serc waszych?",
      "Oglądajcie ręce moje i nogi, że to ja sam jestem, dotykajcie i patrzcie; duch przecież nie ma ciała ani kości, jak widzicie, że ja mam.",
      "A mówiąc to, pokazał im ręce i nogi.",
      "A gdy oni — w tej radości — jeszcze nie mogli uwierzyć i pełni byli zdumienia, rzekł im: Macie tu co do jedzenia?",
      "A oni dali mu część ryby pieczonej.",
      "I wziąwszy, jadł wobec nich.",
      "I rzekł do nich: Te są słowa moje, które do was mówiłem, gdym jeszcze był z wami, że musiało się spełnić wszystko, co napisane jest w Prawie Mojżeszowym, w Prorokach i w Psalmach o mnie.",
      "Wtedy otworzył im umysł, aby rozumieli Pisma,",
      "i rzekł im: Tak jest napisane, aby Chrystus cierpiał i zmartwychwstał dnia trzeciego.",
      "I aby w jego imieniu wszystkim narodom była głoszona pokuta i odpuszczenie grzechów, poczynając od Jerozolimy.",
      "Wy jesteście tego świadkami.",
      "A oto ja zsyłam na was obietnicę Ojca mego. Wy przeto pozostańcie w mieście, dopóki nie będziecie przyobleczeni mocą z wysoka.",
      "I wyprowadził ich aż do Betanii. A podniósłszy ręce, błogosławił ich.",
      "I stało się, gdy im błogosławił, że odłączył się od nich i wzniósł się do nieba.",
      "A oni złożywszy mu pokłon wrócili do Jeruzalem z radością wielką.",
      "Przebywali też zawsze w świątyni, wielbiąc i chwaląc Boga.1"
    ]
  ],
  [
    [
      "Na początku było Słowo, a Słowo było u Boga, i Bogiem było Słowo.",
      "Ono było na początku u Boga.",
      "Wszystko się przez nie stało, a bez niego nie powstało nic, co istnieje.",
      "W nim było życie, a życie było światłością ludzi.",
      "A światłość w ciemnościach rozbłyska, a ciemności jej nie wchłonęły.",
      "Pojawił się człowiek, posłany od Boga; Jan mu było na imię.",
      "Przyszedł na świadectwo, aby świadczyć o światłości, aby przez niego wszyscy uwierzyli.",
      "Nie był on światłością, ale miał świadectwo dać o światłości.",
      "Była światłość prawdziwa, która oświeca każdego człowieka, na ten świat przychodzącego.",
      "Na świecie był, i świat przez niego powstał, a świat go nie poznał.",
      "Przyszedł do swej własności, a swoi go nie przyjęli.",
      "A wszystkim, którzy go przyjęli, tym, którzy wierzą w imię jego, dał moc, aby się stali dziećmi Bożymi: tym,",
      "którzy nie z krwi, ani z pożądliwości ciała, ani też z woli ludzkiej, ale z Boga się narodzili.",
      "A Słowo stało się ciałem i zamieszkało między nami, i widzieliśmy chwałę jego, pełnego łaski i prawdy, chwałę jako jednorodzonego od Ojca.",
      "Jan daje o nim świadectwo i woła: To ten, o którym mówiłem: Który za mną idzie, a stał się przede mną, bo był dawniej niż ja.",
      "Albowiem z jego pełności myśmy wszyscy wzięli, łaskę za łaskę.",
      "Bo Zakon dany był przez Mojżesza, a łaska i prawda stała się przez Jezusa Chrystusa.",
      "Boga nikt nigdy nie widział. Bóg jednorodzony, który jest na łonie Ojca, ten (nam) opowiedział.",
      "A takie świadectwo dał Jan, gdy Żydzi wysłali do niego z Jerozolimy kapłanów i lewitów, aby go zapytali: Kim jesteś?",
      "I wyznał, a nie zaprzeczył, oświadczając im: Jam nie jest Mesjasz.",
      "Zapytali go tedy: Cóż więc? Czy jesteś Eliaszem? A on rzecze: Nie jestem. Jesteś ty Prorokiem? Odpowiedział: Nie.",
      "Powiedzieli mu tedy: Kimże jesteś, abyśmy mogli odpowiedź dać tym, którzy nas wysłali. Cóż mówisz sam o sobie?",
      "I rzekł: Jam głos tego, który woła na pustkowiu: Drogę prostujcie Panu, jak mówił Izajasz Prorok (Iz. 40,3).",
      "A wysłańcy byli spośród faryzeuszów.",
      "I pytając go, mówili: Czemuż tedy chrzcisz, jeżeli nie jesteś Chrystusem, ani Eliaszem, ani Prorokiem?",
      "Odpowiedział im Jan: Ja chrzczę wodą. Ale stanął pośród was ktoś, kogo wy nie znacie.",
      "To ten, który idzie za mną, a nie jestem godzien rozwiązać rzemyka u sandałów jego.",
      "To się działo w Betanii za Jordanem, gdzie Jan chrzcił.",
      "A nazajutrz widzi Jan nadchodzącego Jezusa i rzecze: Oto Baranek Boży, który gładzi grzech świata.",
      "To ten, o którym mówiłem: Za mną idzie mąż, który stał się przede mną, bo dawniej był niż ja.",
      "Jam go wprawdzie nie znał, alem dlatego przyszedł chrzcząc wodą, aby on mógł się okazać Izraelowi.",
      "I dał Jan świadectwo mówiąc: Ujrzałem Ducha zstępującego z nieba jako gołębica i spoczął na nim.",
      "A ja go nie znałem, ale ten, który mię posłał chrzcić wodą, powiedział mi: Nad kim ujrzysz zstępującego i zostającego nad nim Ducha, ten jest, który chrzci Duchem Świętym.",
      "I sam to widziałem, i dałem świadectwo, że on jest Synem Bożym.",
      "Następnego dnia znowu stał Jan i dwaj spośród jego uczniów.",
      "A wpatrzywszy się w przechodzącego Jezusa rzecze: Oto Baranek Boży.",
      "I usłyszeli go ci dwaj uczniowie, kiedy mówił, i poszli za Jezusem.",
      "Jezus zaś odwrócił się i ujrzawszy ich, jak za nim idą, mówi do nich: Czego szukacie? A oni mu rzekli: Rabbi (co się tłumaczy: Nauczycielu), gdzie mieszkasz?",
      "Odpowiedział im: Pójdźcie, a zobaczycie. Poszli tedy i zobaczyli, gdzie przebywał, i pozostali z nim cały dzień; było to około godziny dziesiątej.",
      "Jednym z tych dwóch, którzy słyszeli, co mówił Jan i udali się za Jezusem był Andrzej, brat Szymona Piotra.",
      "Ten idzie najpierw po brata swego Szymona i oznajmia mu: Znaleźliśmy Mesjasza (co znaczy: Chrystusa).",
      "Zaraz przyprowadził go do Jezusa. A Jezus przypatrzył mu się i rzekł: Tyś jest Szymon, syn Jana; będziesz się nazywał Kefas (to znaczy: Piotr).",
      "Nazajutrz postanowił iść do Galilei. Tam spotkał Filipa. I rzekł do niego Jezus: Pójdź za mną.",
      "A Filip pochodził z Betsajdy, miasta Andrzeja i Piotra.",
      "Spotyka potem Filip Natanaela i powiada do niego: Znaleźliśmy tego, o którym pisał Mojżesz w Zakonie i Prorocy, Jezusa, syna Józefa z Nazaretu.",
      "Mówi mu Natanael: Czyż może być co dobrego z Nazaretu? Odpowiedział mu Filip: Pójdź a zobacz.",
      "Ujrzał Jezus, że Natanael idzie do niego, i powiada o nim: Oto prawdziwy Izraelita, w którym nie masz podstępu.",
      "Pyta go Natanael: Skądże mnie znasz? Odpowiadając Jezus rzekł mu: Widziałem cię zanim cię Filip zawołał, gdyś był pod figą.",
      "Odpowiedział mu Natanael: Rabbi, tyś jest Synem Bożym, tyś królem izraelskim.",
      "A Jezus mu na to: Ponieważ ci powiedziałem, żem cię widział pod figą, to już wierzysz? Jeszcze większe rzeczy zobaczysz.",
      "I rzekł mu: Zaprawdę powiadam wam: Zobaczycie niebo otwarte i aniołów Bożych wstępujących i zstępujących na Syna Człowieczego."
    ],
    [
      "A na trzeci dzień odbywały się gody weselne w Kanie Galilejskiej i była tam matka Jezusowa.",
      "Zaproszono też na gody Jezusa wraz z uczniami jego.",
      "A gdy zabrakło wina, rzecze matka Jezusa do niego: Wina nie mają.",
      "A Jezus powiada do niej: Zostaw to mnie, niewiasto, jeszcze nie nadeszła moja godzina.",
      "Mówi tedy matka jego do sług: Uczyńcie, cokolwiek wam powie.",
      "A było tam sześć stągwi kamiennych, ustawionych dla obrzędowych obmywań żydowskich, z których każda mogła pomieścić dwa lub trzy wiadra.",
      "Rzecze im Jezus: Napełnijcie stągwie wodą. I napełnili je aż po brzegi.",
      "I powiada im: Zaczerpnijcie teraz i zanieście gospodarzowi wesela. I zanieśli.",
      "A kiedy gospodarz skosztował wody, która się stała winem, a nie wiedział, skądby się wzięło (lecz słudzy, którzy czerpali wodę, wiedzieli), przywołuje zaraz oblubieńca",
      "i mówi do niego: Każdy człowiek daje naprzód dobre wino, a kiedy się napiją, wtedy to, które jest gorsze. A ty zachowałeś dobre wino aż do tego czasu.",
      "Taki to początek cudów uczynił Jezus w Kanie Galilejskiej, i okazał chwałę swoją, i uwierzyli weń uczniowie jego.",
      "Potem zstąpił sam i matka, i bracia, i uczniowie jego do Kafarnaum i pozostali tam kilka dni.",
      "A zbliżała się Pascha żydowska i Jezus udał się do Jerozolimy.",
      "I zastał w świątyni sprzedających woły, owce i gołębie, i siedzących tych, co zmieniali pieniądze.",
      "A uczyniwszy z powrozów bicz, wypędził wszystkich ze świątyni, owce też i woły, pieniądze tych, co je zmieniali rozrzucił, a stoły powywracał.",
      "Do sprzedających zaś gołębie powiedział: Wynieście to stąd! Nie czyńcie targowiska z domu ojca mego.",
      "Przypomnieli sobie tedy uczniowie jego, że jest napisane: Żarliwość o dom twój pożera mnie (Ps. 69,9).",
      "A Żydzi, odzywając się rzekli do niego: Jaki znak dasz nam na dowód, że masz prawo to czynić?",
      "Odpowiedział im Jezus: Zburzcie tę świątynię, a ja w trzy dni dźwignę ją z rumowiska.",
      "Rzekli tedy Żydzi: Czterdzieści sześć lat budowano tę świątynię, a ty w trzy dni chcesz ją dźwignąć?",
      "Ale on mówił o świątyni ciała swego.",
      "A kiedy powstał z martwych, przypomnieli sobie uczniowie jego, że o tym mówił, i uwierzyli Pismu i słowom, które wyrzekł Jezus.",
      "A gdy był w Jerozolimie w dzień święta Paschy, wielu uwierzyło w imię jego, widząc cuda, które czynił.",
      "Ale sam Jezus nie zwierzał się przed nimi, dlatego że znał wszystkich.",
      "I nie trzeba mu było niczyjego świadectwa o człowieku, sam bowiem wiedział, co kryje się w człowieku."
    ],
    [
      "A był pewien faryzeusz, imieniem Nikodem, książę żydowski.",
      "Ten przyszedł do niego w nocy i rzekł mu: Rabbi, wiemy, żeś od Boga przyszedł jako Nauczyciel; bo nikt takich cudów czynić nie może, jakie ty czynisz, gdyby Bóg nie był z nim.",
      "Odpowiadając rzekł mu Jezus: Zaprawdę, zaprawdę powiadam ci: Jeśli się kto nie narodzi na nowo, nie może ujrzeć Królestwa Bożego.",
      "Rzekł do niego Nikodem: Jakże się może narodzić człowiek, gdy jest już starcem? Czyż może ponownie wejść do łona swojej matki i narodzić się?",
      "Odpowiedział Jezus: Zaprawdę, zaprawdę, powiadam ci, jeżeli się kto nie narodzi z wody i z ducha, nie może wejść do Królestwa Bożego.",
      "Co się narodziło z ciała, ciałem jest, a co się narodziło z ducha, duchem jest.",
      "Nie dziw się, żem ci powiedział: Musicie się narodzić na nowo.",
      "Wiatr wieje, gdzie chce i szum jego słyszysz, ale nie wiesz, skąd przychodzi i dokąd zdąża; tak samo dzieje się z każdym, kto się z ducha narodził.",
      "Odpowiedział Nikodem i rzekł mu: Jakże się to stać może?",
      "Rzekł Jezus w odpowiedzi: Jesteś nauczycielem Izraela, a tego nie wiesz?",
      "Zaprawdę, zaprawdę powiadam ci, że my mówimy to, co wiemy, i świadczymy o tym, co widzieliśmy, ale świadectwa naszego przyjąć nie chcecie.",
      "Jeżeli mówiłem wam o rzeczach ziemskich, a nie uwierzyliście, jakże uwierzycie, kiedy wam o niebieskich mówić będą?",
      "A nikt nie wstąpił do nieba, tylko ten, który zstąpił z nieba: Syn Człowieczy.",
      "A jak Mojżesz podwyższał węża na pustyni, tak musi być podwyższony Syn Człowieczy,",
      "aby każdy, kto w nim ufność pokłada, miał żywot wieczny.",
      "Albowiem tak Bóg umiłował świat, że Syna swego jednorodzonego dał, aby każdy, kto wierzy w niego, nie zginął, ale miał żywot wieczny.",
      "Bo Bóg nie posłał Syna na świat, aby świat sądził, ale aby świat był zbawiony przez niego.",
      "Kto wierzy w niego, nie jest sądzony, a kto nie wierzy, już jest osądzony, że nie uwierzył w imię jednorodzonego Syna Bożego.",
      "A wyrok na tym polega, że światłość przyszła na świat, ale ludzie umiłowali bardziej ciemności niż światłość, bo ich uczynki były złe.",
      "Każdy bowiem, kto nikczemnie postępuje, nienawidzi światłości i nie zbliża się do światła, aby nie wykryto jego uczynków.",
      "A ten, kto postępuje zgodnie z prawdą, dąży do światła, aby wyszły na jaw jego uczynki, że były dokonane w Bogu.",
      "Potem przyszedł Jezus z uczniami swymi do ziemi judzkiej i przebywając tam z nimi, chrzcił.",
      "Chrzcił też i Jan w Enon w pobliżu Salim, bo było tam wiele wód, a ludzie schodzili się i przyjmowali chrzest.",
      "Bo Jan nie był jeszcze wtrącony do więzienia.",
      "I powstał spór pomiędzy niektórymi z uczniów Jana a Żydami w sprawie oczyszczenia.",
      "Przyszli tedy do Jana i rzekli mu: Rabbi, oto ten, który był z tobą za Jordanem i któremuś dał świadectwo, udziela chrztu i wszyscy idą do niego.",
      "Odpowiadając rzekł Jan: Nic nie może posiadać człowiek, jeżeli mu z nieba nie będzie dane.",
      "Wy sami możecie zaświadczyć, żem powiedział: Ja nie jestem Chrystusem, ale posłany byłem przed nim.",
      "Kto ma oblubienicę, ten jest oblubieńcem, a przyjaciel oblubieńca, który stoi i słucha go, wielce się raduje słysząc głos oblubieńca. Takiej właśnie radości ja zaznałem w pełni.",
      "On ma wzrastać — ja zaś umniejszać się.",
      "Kto przychodzi z wysoka, ten wszystkich przewyższa, a kto z ziemi pochodzi, ziemskim jest i ziemskie mówi rzeczy. A kto przychodzi z nieba, nad wszystkimi jest.",
      "Daje on świadectwo o tym, co widział i słyszał, ale świadectwa jego nikt uznać nie chce.",
      "Kto przyjął świadectwo jego, ten stwierdził, że Bóg jest prawdomówny.",
      "A ten, którego Bóg posłał, głosi słowa Boże, bo bez ograniczeń udziela (Bóg) ducha.",
      "Ojciec miłuje Syna i wszystko oddał w ręce jego.",
      "Kto wierzy w Syna, ma żywot wieczny, a kto nie wierzy Synowi, nie będzie oglądał żywota, ale gniew Boży zaciąży nad nim."
    ],
    [
      "Gdy tedy Jezus dowiedział się, że faryzeusze słyszeli, iż zyskuje on i chrzci więcej uczniów niż Jan",
      "(chociaż sam Jezus nie chrzcił, tylko uczniowie jego),",
      "opuścił Judeę i odszedł znowu do Galilei.",
      "A wypadło mu iść przez Samarię.",
      "Przybywa więc do pewnego miasta samarytańskiego, zwanego Sychar, niedaleko posiadłości, którą dał Jakub Józefowi, synowi swemu.",
      "I była tam studnia Jakubowa, a Jezus znużony podróżą siedział przy studni. Godzina była mniej więcej szósta.",
      "A oto nadchodzi jakaś niewiasta samarytańska, by zaczerpnąć wody. Rzecze jej Jezus: Daj mi pić.",
      "(Uczniowie bowiem jego poszli do miasta, aby kupić żywności.)",
      "Mówi mu tedy niewiasta samarytańska: Jakże to ty, będąc Żydem, możesz prosić o wodę mnie, niewiastę samarytańską? — Żydzi bowiem nie przestają z Samarytanami. —",
      "Odpowiadając Jezus rzekł jej: Gdybyś znała dar Boży i wiedziała kim jest ten, kto ci mówi: Daj mi pić, prosiłabyś go, a dałby ci wody żywej.",
      "Wtedy ona powiada: Panie, nie masz nawet czym zaczerpnąć, a studnia głęboka, skądże więc masz wodę żywą?",
      "Czyż jesteś większy od ojca naszego Jakuba, który dał nam tę studnię, sam z niej pił, synowie i jego trzody?",
      "Odpowiadając Jezus rzekł jej: Każdy, kto pije tę wodę, znowu pragnąć będzie; kto jednak napije się wody, którą ja mu dam, już nigdy nie uczuje pragnienia.",
      "Ale woda, którą ja mu dam, stanie się w nim źródłem wody wytryskującej ku żywotowi wiecznemu.",
      "Mówi do niego niewiasta: Panie, daj mi tej wody, abym nie odczuwała pragnienia ani tu czerpać nie przychodziła.",
      "Wtedy on powiada: Idź, zawołaj męża swego i przyjdź tutaj!",
      "Odpowiedziała niewiasta: Nie mam męża. Rzecze jej Jezus: Dobrześ powiedziała: Nie mam męża,",
      "bo pięciu mężów miałaś, a ten, którego masz teraz, nie jest twoim mężem: toś prawdę powiedziała.",
      "A niewiasta na to: Panie, widzę, że jesteś Prorokiem.",
      "Ojcowie nasi na tej górze oddawali cześć Bogu, a wy twierdzicie, że w Jeruzalem jest miejsce, gdzie go czcić należy.",
      "Rzecze jej Jezus: Niewiasto, wierz mi, że zbliża się godzina, kiedy ani na tej górze, ani w Jerozolimie nie będziecie oddawali czci Ojcu.",
      "Wy czcicie, czego nie znacie, a my czcimy, co znamy, bo z Żydów jest zbawienie.",
      "Ale nadchodzi godzina, a nawet już nadeszła, że prawdziwi czciciele będą oddawać cześć Ojcu w duchu i w prawdzie. Bo i Ojciec takich szuka czcicieli.",
      "Duchem jest Bóg, a ci, którzy go czczą, winni mu cześć oddawać w duchu i w prawdzie.",
      "Mówi mu niewiasta: Wiem, że przyjdzie Mesjasz, zwany Chrystusem; gdy ten przyjdzie, wszystko nam oznajmi.",
      "Rzecze jej Jezus: Jam jest, który z tobą mówię.",
      "W tej właśnie chwili nadeszli uczniowie jego i dziwili się, że rozmawiał z niewiastą. Żaden z nich wszakże nie powiedział: O co pytasz albo o czym z nią rozmawiasz?",
      "Niewiasta zaś zostawiła dzban swój, poszła do miasta i mówi do ludzi:",
      "Pójdźcie i zobaczcie człowieka, który mi powiedział wszystko, co uczyniłam. Czy nie jest to Chrystus?",
      "Wyszli przeto z miasta i zdążali do niego.",
      "Tymczasem uczniowie prosili go mówiąc: Rabbi, jedz!",
      "A on im powiedział: Mam pokarm do jedzenia, o którym wy nie wiecie.",
      "Mówili tedy uczniowie między sobą: Czyżby kto przyniósł mu jeść?",
      "Rzekł im Jezus: Moim pokarmem jest czynić wolę tego, który mnie posłał, i wypełnić dzieło jego do końca.",
      "Czyż nie mówicie, że jeszcze cztery miesiące, a będą żniwa? Otóż powiadam wam: Wznieście oczy wasze, a przypatrzcie się okolicom, że bieleją ku żniwom.",
      "Oto żniwiarz otrzymuje już zapłatę i zbiera plon na żywot wieczny, aby i siewca, i żniwiarz razem się weselili.",
      "Tu bowiem sprawdza się przysłowie, że jeden sieje, a kto inny zbiera.",
      "Jam was posłał żąć to, czegoście nie wypracowali; inni się trudzili, a wyście weszli w ich znoje.",
      "A wielu Samarytan z owego miasta uwierzyło w niego z powodu słów niewiasty, świadczącej: Powiedział mi wszystko, co uczyniłam.",
      "Gdy tedy przyszli do niego Samarytanie, prosili go, aby u nich pozostał. I pozostał tam dwa dni.",
      "Wtedy to, dzięki jego nauce, w daleko większej liczbie uwierzyli w niego.",
      "I mówili do niewiasty: Już nie dla twego opowiadania wierzymy, ale samiśmy słyszeli i przekonali się, że prawdziwie jest to Zbawiciel świata.",
      "A po dwóch dniach odszedł stamtąd (w dalszą drogę) do Galilei.",
      "Sam Jezus bowiem oświadczył, że prorok w swojej własnej ojczyźnie czci nie ma.",
      "Gdy tedy przyszedł do Galilei, Galilejczycy przyjęli go, bo widzieli wszystko, co uczynił w Jerozolimie w czasie świąt, jako że i oni przyszli na święto.",
      "I wrócił do Kany Galilejskiej, gdzie przemienił był wodę w wino. A był (tam) pewien dworzanin, którego syn chorował w Kafarnaum.",
      "Ten, kiedy usłyszał, że Jezus przybył z Judei do Galilei, poszedł do Jezusa i prosił, aby wstąpił do niego i uleczył mu syna, bo już dogorywał.",
      "I rzekł do niego Jezus: Póki nie ujrzycie znaków i dziwów, nie chcecie uwierzyć.",
      "Panie — odpowiedział mu dworzanin — przyjdź, zanim dziecko moje umrze!",
      "Rzecze do niego Jezus: Idź, syn twój żyje. Uwierzył ów człowiek słowu, które mu powiedział Jezus, i poszedł.",
      "A kiedy już zbliżał się do domu, wyszli na jego spotkanie słudzy, oznajmiając, że syn jego żyje.",
      "Zapytał ich tedy o godzinę, w której mu się polepszyło. I odpowiedzieli mu: Wczoraj o godzinie siódmej opuściła go gorączka.",
      "Poznał tedy ojciec, że była to godzina, w której powiedział do niego Jezus: Syn twój żyje. I uwierzył sam, i cały dom jego.",
      "To był drugi cud, który uczynił Jezus, gdy wrócił z Judei do Galilei."
    ],
    [
      "Potem nadeszło święto żydowskie i udał się Jezus do Jerozolimy.",
      "A jest w Jerozolimie sadzawka przy Bramie Owczej, po hebrajsku zwana Betesdą, mająca pięć krużganków.",
      "W nich to leżało wielkie mnóstwo chorych, ślepych, chromych, paralityków, oczekujących poruszenia wody.",
      "Albowiem Anioł zstępował od czasu do czasu do sadzawki i wzburzał wodę. Wtedy ten, kto pierwszy wszedł do sadzawki po poruszeniu wody, stawał się zdrowym, jakąkolwiek byłby zdjęty niemocą.",
      "A był tam pewien człowiek złożony chorobą od lat trzydziestu ośmiu.",
      "Kiedy Jezus ujrzał go leżącego i poznał, że już przez długi czas choruje, rzecze do niego: Czy chcesz być zdrowy?",
      "Odpowiedział mu chory: Panie, nie mam nikogo, kto by zanurzył mnie w sadzawce, kiedy się woda wzburzy. Bo zanim sam dojdę, już inny przede mną wstępuje.",
      "Rzecze mu Jezus: Wstań, weź łoże swoje i chodź!",
      "I natychmiast wyzdrowiał ów człowiek, i wziął swoje łoże i chodził. A był to dzień szabatu.",
      "Mówili tedy Żydzi do uzdrowionego: Jest szabat, nie godzi ci się nosić tego łoża.",
      "A on im odpowiedział: Ten, który mnie uzdrowił, rzekł mi: Weź łoże twoje i chodź.",
      "Zapytali go: Cóż to za człowiek, który ci powiedział: Weź je i chodź?",
      "A uzdrowiony nie wiedział, kto by to był, Jezus bowiem oddalił się od tłumu, który był zgromadzony w owym miejscu.",
      "Dopiero potem spotyka go Jezus w świątyni i mówi do niego: A więc wyzdrowiałeś. Już więcej nie grzesz, aby ci się co gorszego nie zdarzyło.",
      "Odszedł wtedy ów człowiek i oznajmił Żydom, że to Jezus go uzdrowił.",
      "I dlatego poczęli Żydzi prześladować Jezusa, że w szabat tego dokonał.",
      "Ale Jezus im odpowiedział: Ojciec mój działa aż do tej chwili i ja też działam.",
      "A wtedy tym bardziej przemyśliwali Żydzi, jak by go zabić, dlatego że nie tylko naruszał szabat, ale i Boga nazywał Ojcem własnym, czyniąc się równym Bogu. A Jezus w odpowiedzi mówił im:",
      "Zaprawdę, zaprawdę powiadam wam: Syn nie może nic czynić od siebie, tylko to, co widzi, że i Ojciec czyni. Albowiem cokolwiek on czyni, to także i Syn czyni.",
      "Ojciec bowiem miłuje Syna i ukazuje mu wszystko, co sam czyni, i większe jeszcze od tych ukaże mu dzieła, abyście się wy dziwili.",
      "Jak bowiem Ojciec wskrzesza umarłych i ożywia, tak i Syn, komu zechce, życie daje.",
      "Bo Ojciec nikogo nie sądzi, ale wszelki sąd zdał na Syna,",
      "aby wszyscy czcili Syna, jako czczą Ojca. Kto nie czci Syna, nie czci też i Ojca, który go posłał.",
      "Zaprawdę, zaprawdę powiadam wam: Kto słowa mego słucha i wierzy temu, który mnie posłał, ma żywot wieczny i nie idzie pod sąd, ale ze śmierci już przeszedł do życia.",
      "Zaprawdę, zaprawdę powiadam wam, że zbliża się godzina, a nawet już nadeszła, kiedy umarli usłyszą głos Syna Bożego, a którzy usłyszą, żyć będą.",
      "Jak bowiem Ojciec ma żywot sam w sobie, tak dał i Synowi, aby miał żywot w sobie samym.",
      "I dał mu władzę czynić sąd, bo jest Synem Człowieczym.",
      "Nie dziwcie się temu, bo nadchodzi godzina, w której wszyscy, co są w grobach, usłyszą jego głos.",
      "I ci, którzy dobrze czynili, zmartwychwstaną na życie, a którzy nikczemnie postępowali, zmartwychwstaną na sąd.",
      "Sam z siebie nic czynić nie mogę. Sądzę, tak jak słyszę, a ten sąd mój jest sprawiedliwy, bo nie staram się o wypełnienie swojej woli, ale woli tego, który mię posłał.",
      "Jeżelibym ja sam o sobie świadectwo dawał, świadectwo moje nie byłoby prawdziwe.",
      "Jest inny, który o mnie świadczy, i wiem, że słuszne jest świadectwo, które daje o mnie.",
      "Wyście posyłali do Jana i dał świadectwo prawdzie.",
      "A ja nie opieram się na świadectwie ludzkim, ale mówię o tym, abyście wy byli zbawieni.",
      "On był pochodnią gorejącą i świecącą, a wy szliście ochoczo ku radości, jaką wam do pewnego czasu dawało jej światło.",
      "Ale ja mam świadectwo większe, niż miał Jan, bo same dzieła, które mi Ojciec powierzył, abym je wykonał do końca, te dzieła, które wypełniam, świadczą o mnie, że Ojciec mnie posłał.",
      "Sam też Ojciec, który mnie posłał, dał świadectwo o mnie. Głosu jego wyście nigdy nie słyszeli ani oblicza jego nie widzieliście",
      "i słowa jego nie przechowaliście w waszych sercach, bo nie wierzycie temu, którego on posłał.",
      "Badajcie Pisma — uważacie przecież, że w nich macie żywot wieczny; one właśnie dają świadectwo o mnie.",
      "A jednak przyjść do mnie nie chcecie, abyście żywot wieczny mieli.",
      "Nie szukam chwały u ludzi,",
      "ale poznałem was, że miłości Bożej w sobie nie macie.",
      "Jam przyszedł w imię Ojca mego, a nie przyjmujecie mnie; gdyby kto inny przyszedł we własnym imieniu, tego przyjmiecie.",
      "Jakże możecie uwierzyć wy, którzy zabiegacie o chwałę jedni u drugich, a nie staracie się o chwałę, która jest od Boga jedynego.",
      "Nie mniemajcie, że przed Ojcem ja oskarżać was będę; oskarżycielem waszym jest Mojżesz, w którym wy nadzieję pokładacie.",
      "Gdybyście bowiem wierzyli Mojżeszowi, wierzylibyście i mnie, bo i on o mnie pisał.",
      "Ale jeżeli jego pismom nie wierzycie, jakże uwierzycie słowom moim?"
    ],
    [
      "Potem oddalił się Jezus za Morze Galilejskie czyli Tyberiadzkie.",
      "A szła za nim wielka rzesza, bo widzieli cuda, które czynił nad chorymi.",
      "Wszedł tedy Jezus na górę i usiadł tam z uczniami swymi.",
      "A zbliżała się Pascha, dzień święty żydowski.",
      "I gdy Jezus wzniósł oczy i ujrzał, że wielka rzesza idzie ku niemu, mówi do Filipa: Skąd kupimy chleba, żeby ci posilić się mogli?",
      "A mówił to dla wypróbowania go, bo sam wiedział, co miał czynić.",
      "Odpowiedział mu Filip: Za dwieście denarów nie starczy dla nich chleba, by każdy z nich choć trochę otrzymał.",
      "Rzekł mu jeden z uczniów jego, Andrzej, brat Szymona Piotra:",
      "Jest tu pacholę, które ma pięć chlebów jęczmiennych i dwie upieczone ryby, ale cóż to jest na tak wielu?",
      "Rzekł tedy Jezus: Każcie ludziom usiąść. A było dużo trawy w owym miejscu. I tak usiadło mężczyzn około pięciu tysięcy.",
      "Wziął tedy Jezus chleby i dzięki uczyniwszy, rozdał siedzącym; podobnie i z ryb, ile chcieli.",
      "A kiedy się nasycili, rzekł do uczniów swoich: Zbierzcie pozostałe ułomki, aby się nic nie zmarnowało.",
      "Zebrali więc i z pięciu chlebów jęczmiennych napełnili dwanaście koszów ułomkami, pozostałymi po tych, którzy jedli.",
      "A ludzie owi, ujrzawszy cud przez niego dokonany, mówili: Prawdziwie jest to Prorok, który miał przyjść na świat.",
      "A Jezus poznawszy, że zamierzają przyjść i porwać go, aby obwołać królem, oddalił się znowu sam jeden na górę.",
      "A kiedy zapadł zmierzch, uczniowie jego zeszli nad morze.",
      "I wsiadłszy do łodzi, płynęli za morze, do Kafarnaum. Ściemniło się już, a Jezus jeszcze nie przyszedł do nich,",
      "morze zaś zaczęło się burzyć, bo zerwał się wielki wiatr.",
      "Gdy tedy odpłynęli ze dwadzieścia pięć do trzydziestu stadiów, nagle dostrzegają Jezusa kroczącego po morzu i zbliżającego się do łodzi; i ulękli się.",
      "Ale on rzekł do nich: To ja, nie lękajcie się.",
      "Z radością więc zabrali go do łodzi, a łódź niebawem przybiła do brzegu, do którego zdążali.",
      "Nazajutrz rzesza, która została za morzem, zauważyła, że nie było tam innej łodzi, tylko jedna, i że Jezus nie wszedł do łodzi z uczniami swymi, ale uczniowie jego odjechali sami.",
      "A inne łodzie nadpłynęły od strony Tyberiady w pobliże miejsca, gdzie pożywano chleb, gdy Pan odprawiał dziękczynienie.",
      "Gdy tedy rzesza zobaczyła, że tam nie ma Jezusa ani uczniów jego, wsiedli i oni do łodzi i przypłynęli do Kafarnaum, szukając Jezusa.",
      "I znalazłszy go za morzem zapytali go: Rabbi, kiedyś tu przybył?",
      "Odpowiedziałam Jezus: Zaprawdę, zaprawdę powiadam wam: Szukacie mnie nie dlatego, żeście widzieli cuda, ale że pożywaliście chleb i nasyciliście się.",
      "Starajcie się nie o pokarm, który ginie, ale o pokarm, który trwa na żywot wieczny, a który da wam Syn Człowieczy, bo na nim Ojciec jego, Bóg, znamię swe położył.",
      "Rzekli tedy do niego: Cóż mamy czynić, aby dzieł Bożych dokonywać?",
      "Odpowiedział im Jezus: W tym jest dzieło Boże, abyście wierzyli w tego, którego on posłał.",
      "Rzekli mu tedy: Jakiż więc dajesz znak, abyśmy ujrzeli i uwierzyli ci? Czego dokonasz?",
      "Ojcowie nasi jedli mannę na pustyni, jak jest napisane: Chleb z nieba dał im do pożywania (Wyjśc. 16,4; Ps. 78,24).",
      "Rzekł im tedy Jezus: Zaprawdę, zaprawdę powiadam wam, nie Mojżesz dał wam chleb z nieba, ale Ojciec mój daje wam prawdziwy chleb z nieba.",
      "Albowiem ten jest chleb Boży, który zstępuje z nieba i daje życie światu.",
      "Tedy mu rzekli: Panie, daj nam zawsze tego chleba! A Jezus im powiedział:",
      "Jam jest chleb żywota, kto przychodzi do mnie, nie będzie łaknął, a kto wierzy, nigdy pragnąć nie będzie.",
      "Ale już powiedziałem wam, że chociaż ujrzeliście mnie, nie wierzycie.",
      "Wszystko, cokolwiek daje mi Ojciec, przyjdzie do mnie, a tego, który do mnie przychodzi, nie odrzucę,",
      "bo zstąpiłem z nieba, nie żebym czynił wolę moją, ale wolę tego, który mnie posłał.",
      "A to jest wolą tego, który mnie posłał, abym ze wszystkiego, co mi dał, niczego nie utracił, ale żebym to wskrzesił w dzień ostateczny.",
      "To jest bowiem wolą Ojca mojego, aby każdy, kto spogląda na Syna i wierzy w niego, miał żywot wieczny, a ja wskrzeszę go w dzień ostateczny.",
      "Szemrali tedy Żydzi przeciw niemu, że powiedział: Jam jest chleb, który z nieba zstąpił.",
      "I mówili: Czyż to nie Jezus, syn Józefa, którego ojca i matkę znamy? Jakże on teraz może mówić: Zstąpiłem z nieba.",
      "Odpowiadając Jezus rzekł im: Nie szemrajcie między sobą.",
      "Nikt nie może przyjść do mnie, jeżeli go nie pociągnie Ojciec, który mię posłał; a ja go wskrzeszę w dzień ostateczny.",
      "Jest napisane u Proroków: I będą wszyscy pojętnymi uczniami Boga (Iz. 54,13; Jer. 31,33) . Każdy, kto słyszał od Ojca i nauczył się, przychodzi do mnie.",
      "Nie jakoby Ojca kto widział, bo tylko ten, który jest od Boga, ten widział Ojca.",
      "Zaprawdę, zaprawdę, powiadam wam: Kto wierzy, ten ma żywot wieczny.",
      "Jam jest chleb żywota.",
      "Ojcowie wasi pożywali mannę na pustyni i pomarli.",
      "A oto jest chleb, który z nieba zstępuje, aby każdy, który go spożywać będzie, nie umarł.",
      "Jam jest chleb żywy, który z nieba zstąpił; jeśliby kto pożywał tego chleba, żyć będzie na wieki, a chlebem, który ja mu dam, jest ciało moje za życie świata.",
      "Sprzeczali się tedy Żydzi między sobą mówiąc: Jakże on może dać nam ciało na pokarm?",
      "Rzekł im przeto Jezus: Zaprawdę, zaprawdę powiadam wam: Jeślibyście nie pożywali ciała Syna Człowieczego i nie pili krwi jego, nie będziecie mieć życia w sobie.",
      "Kto pożywa ciało moje i pije moją krew, ma żywot wieczny, a ja go wskrzeszę w dzień ostateczny.",
      "Bo ciało moje prawdziwie jest pokarmem, a krew moja prawdziwie jest napojem.",
      "Kto pożywa moje ciało i pije moją krew, we mnie mieszka, a ja w nim.",
      "Jak mię posłał żyjący Ojciec i jak ja żyję dzięki Ojcu, tak i ten, kto pożywa mnie, żyć będzie dzięki mnie.",
      "To jest chleb, który z nieba zstąpił. Nie taki, jaki przodkowie spożywali i pomarli. Kto pożywa tego chleba, żyć będzie na wieki.",
      "To mówił nauczając w synagodze w Kafarnaum.",
      "Usłyszawszy tę naukę, wielu z uczniów jego mówiło: Twarda to mowa. Któż jej słuchać może?",
      "A Jezus świadom, że szemrali na to uczniowie jego, rzekł do nich: To was gorszy?",
      "Cóż dopiero, gdy ujrzycie Syna Człowieczego, wstępującego tam, gdzie był przedtem?",
      "Duch jest tym, który ożywia, ciało nic nie pomoże. Słowa, którem wypowiedział do was, są duchem i życiem.",
      "Wszakże są między wami tacy, którzy nie wierzą. Wiedział bowiem Jezus od początku, którzy to nie wierzyli i kto miał go zdradzić.",
      "I mówił: Dlatego powiedziałem wam, że nikt nie może przyjść do mnie, jeśliby mu nie było dane od Ojca.",
      "Od tej chwili wielu uczniów jego odeszło i już z nim nie chodzili.",
      "Rzekł więc Jezus do dwunastu: Czy i wy odejść zamierzacie?",
      "Odpowiedział mu Szymon Piotr: Panie, do kogóż pójdziemy? Ty masz słowa żywota wiecznego.",
      "A myśmy uwierzyli i przekonali się, żeś ty jest święty Boży.",
      "Odpowiedział im Jezus: Czyż nie wybrałem was dwunastu? A jeden z was jest szatanem.",
      "A mówił o Judaszu Szymonowym, Iszkariocie; bo ten miał go zdradzić, a był jednym z dwunastu."
    ],
    [
      "A potem obchodził Jezus Galileję, bo nie chciał przebywać w Judei, Żydzi bowiem dążyli do tego, żeby go zabić.",
      "I zbliżało się żydowskie święto Namiotów.",
      "Rzekli tedy do niego jego bracia: Odejdź stąd, a idź do Judei, aby i twoi uczniowie zobaczyli dzieła twe, których dokonujesz.",
      "Nikt bowiem nie czyni czegokolwiek w skrytości, kiedy sam pragnie pozostawać na widoku. Gdy takich rzeczy dokonujesz daj się poznać światu.",
      "Bo i bracia jego nie wierzyli w niego.",
      "Rzekł im tedy Jezus: Jeszcze nie nadszedł czas mój, ale dla was zawsze jest właściwa pora.",
      "Świat nie może was znienawidzić, ale mnie nienawidzi, bo ja daję o nim świadectwo, że złe są jego uczynki.",
      "Idźcie wy na święto, ja zaś na to święto nie pójdę, bo czas mój jeszcze się nie wypełnił.",
      "Powiedziawszy im to, pozostał w Galilei.",
      "Ale gdy bracia jego poszli na święto i on tam wyruszył, nie jawnie, ale jakby tajemnie.",
      "A w czasie świąt szukali go Żydzi mówiąc:",
      "Gdzież on jest? I mówiono o nim wiele wśród tłumów. Jedni powiadali, że jest dobry, a drudzy mówili, że nie, lecz tylko zwodzi lud.",
      "Nikt wszakże jawnie o nim nie mówił z bojaźni przed Żydami.",
      "A gdy upłynęła już połowa świąt, wszedł Jezus do świątyni i nauczał.",
      "I zdumiewali się Żydzi mówiąc: Jak on może znać pismo, nie nauczony?",
      "Odpowiedział im tedy Jezus: Moja nauka nie jest moją, ale tego, który mię posłał.",
      "Każdy, kto szczerze stara się pełnić wolę jego, rozpozna, czy nauka ta jest z Boga, czy też ja sam od siebie mówię.",
      "Kto z siebie samego mówi, ten chwały własnej szuka, ale kto szuka chwały tego, który go posłał, ten jest prawdomówny, i nie masz w nim nieprawości.",
      "Czyż to nie Mojżesz dał wam Prawo? A nikt z was nie przestrzega Prawa.",
      "Czemu pragniecie mnie zabić? Odpowiedziała rzesza: Czarta masz! Kto cię chce zabić?",
      "Odpowiedział im Jezus: Jednego dzieła dokonałem, a wszyscy się zdumiewacie.",
      "Przecież Mojżesz nadał wam obrzezanie (nie żeby pochodziło ono od Mojżesza, bo jest od ojców) i dokonujecie obrzezania w dzień szabatu.",
      "Jeśli tedy człowiek przyjmuje obrzezanie w szabat bez pogwałcenia Prawa Mojżeszowego, dlaczego się na mnie oburzacie, żem całego człowieka w szabat uzdrowił?",
      "Nie sądźcie według pozorów, ale sądźcie sprawiedliwym sądem.",
      "Mówili więc niektórzy z mieszkańców Jerozolimy: Czyż to nie ten, którego chcą zabić?",
      "A oto jawnie naucza, a nic mu nie mówią. Czyżby naprawdę starsi uznali, że to Chrystus?",
      "Ale o nim wiemy, skąd pochodzi, o Chrystusie zaś, gdy się zjawi, nikt nie będzie wiedzieć, skąd przychodzi.",
      "I począł wołać Jezus w świątyni, nauczając i mówiąc: I znacie mnie i wiecie, skąd jestem, a sam od siebie nie przyszedłem, ale jest godzien wiary ten, kto mię posłał, a którego wy nie znacie.",
      "Ja go znam, bo od niego jestem i on mnie posłał.",
      "Wtedy usiłowali go pojmać, ale nikt nie podniósł nań ręki, bo godzina jego jeszcze nie nadeszła.",
      "A spośród rzeszy wielu uwierzyło w niego i mówili: Czyż Chrystus, gdy przyjdzie, więcej cudów zdziała, niż te, które czyni ten?",
      "Usłyszeli faryzeusze, że wśród rzeszy tak o nim szeptano. Posłali więc arcykapłani i faryzeusze sługi, aby go pojmać.",
      "Wtedy rzekł Jezus: Krótki tylko czas będę jeszcze z wami i pójdę do tego, który mię posłał.",
      "Będziecie mnie szukać, a nie znajdziecie, i tam gdzie ja będę, wy przyjść nie możecie.",
      "Mówili tedy Żydzi między sobą: Dokądże on zamierza pójść, że my go nie znajdziemy? Czyżby miał zamiar pójść do Greków na diasporę i Greków nauczać?",
      "Co ma oznaczać to, co powiedział: Szukać mnie będziecie, a nie znajdziecie, i tam gdzie ja będę, wy przyjść nie możecie?",
      "A w ostatnim wielkim dniu święta Jezus stanął i zawołał, mówiąc: Jeżeli kto pragnie, niech do mnie przyjdzie, a pije.",
      "Kto wierzy we mnie, jak mówi Pismo, rzeki wody żywej popłyną z jego wnętrza.",
      "A to mówił o Duchu, którego otrzymać mieli ci, co w niego uwierzyli. Albowiem nie było jeszcze Ducha, bo Jezus jeszcze nie był uwielbiony.",
      "Usłyszawszy te słowa, wielu spośród rzeszy mówiło: To jest naprawdę Prorok.",
      "Inni mówili: To Chrystus. A jeszcze inni powiadali: Czyż Chrystus przyjdzie z Galilei?",
      "Czyż Pismo nie mówi, że Chrystus przyjdzie z rodu Dawida i z miasteczka Betlejem, skąd był Dawid?",
      "Doszło tedy z jego powodu do rozdwojenia wśród rzeszy.",
      "A niektórzy z nich chcieli go pojmać, ale nikt nie podniósł nań ręki.",
      "Przyszli tedy słudzy do arcykapłanów i faryzeuszów. A oni im rzekli: Czemuście go nie przywiedli?",
      "Odpowiedzieli słudzy: Nigdy jeszcze żaden człowiek tak nie mówił, jak on.",
      "Odrzekli im na to faryzeusze: Czy i wy daliście się zwieść?",
      "Czyż uwierzył w niego ktokolwiek z książąt albo z faryzeuszów?",
      "A ten motłoch, który Zakonu nie zna, jest przeklęty.",
      "I powiedział do nich Nikodem, ten, który przedtem przyszedł do niego, a był jednym z nich:",
      "Czyż prawo nasze potępia człowieka, zanim się go przesłucha i zbada, co czyni?",
      "Odpowiadając mu rzekli: Czyżeś i ty Galilejczykiem? Zbadaj Pismo, a zobaczysz, że nie może powstać Prorok w Galilei.",
      "I rozeszli się, każdy do miejsca swego."
    ],
    [
      "A Jezus udał się na Górę Oliwną.",
      "I o świcie wrócił znowu do świątyni, a cały lud schodził się do niego, gdy zasiadł i nauczał ich.",
      "A oto prowadzą doktorzy i faryzeusze niewiastę, którą zastano na cudzołóstwie. I postawiwszy ją w pośrodku",
      "mówią do niego: Nauczycielu, tę niewiastę zastano właśnie na cudzołóstwie.",
      "Mojżesz w Prawie rozkazał nam takie kamienować. A co ty powiesz?",
      "A mówili to podstępnie, aby go móc oskarżyć. A Jezus pochyliwszy się pisał palcem na ziemi.",
      "Gdy jednak nie przestawali go pytać, podniósł się i rzekł im: Kto z was bez grzechu, niech pierwszy rzuci na nią kamieniem.",
      "I znowu schyliwszy się pisał na ziemi.",
      "A oni, usłyszawszy to, jeden za drugim wychodzili, najpierw starsi, a potem wszyscy inni aż do ostatniego z nich. I został tylko sam Jezus i niewiasta w pośrodku stojąca.",
      "A podniósłszy się Jezus rzekł jej: Niewiasto, gdzież oni są? Nikt cię nie potępił?",
      "A ona rzekła: Nikt, Panie. Powiedział jej tedy Jezus: I ja cię nie potępiam. Idź, a odtąd więcej już nie grzesz.",
      "Znowu więc Jezus począł przemawiać do nich: Jam jest światłość świata. Kto idzie za mną, nie będzie błądził w ciemnościach, ale będzie miał światłość żywota.",
      "Rzekli mu tedy faryzeusze: Ty sam o sobie dajesz świadectwo, świadectwo twoje nie jest prawdziwe.",
      "Odpowiedział im Jezus: Chociaż ja sam o sobie świadectwo daję, prawdziwe jest świadectwo moje, bo wiem, skąd przyszedłem i dokąd idę; a wy nie wiecie ani skąd przychodzę, ani dokąd idę.",
      "Wy sądzicie według ciała, ja nie sądzę nikogo.",
      "A gdybym nawet ja sądził, sąd mój jest prawdziwy, bo nie sam jestem, ale jestem ja i ten, kto mię posłał.",
      "A i w prawie waszym jest napisane, że świadectwo dwóch ludzi jest wiarygodne.",
      "Ja sam o sobie daję świadectwo i daje świadectwo o mnie ten, który mnie posłał, Ojciec.",
      "Pytali go tedy: Gdzież jest Ojciec twój? Odpowiedział Jezus: Ani mnie nie znacie, ani Ojca mego. Gdybyście mnie znali, znalibyście i Ojca mego.",
      "Te słowa wypowiedział nauczając w świątyni przy skarbcu. A nikt go nie pojmał, bo jeszcze nie nadeszła jego godzina.",
      "I znowu rzekł do nich: Ja odchodzę, wy zaś szukać mnie będziecie i pomrzecie w grzechu waszym. Dokąd ja idę, wy pójść nie możecie.",
      "Mówili tedy Żydzi: Czyżby się miał zabić, że mówi: Dokąd ja idę, wy pójść nie możecie.",
      "I mówił im: Wy jesteście z niskości, a ja z wysoka; wy jesteście z tego świata, a ja nie z tego świata.",
      "Dlatego wam powiedziałem, że pomrzecie w grzechach waszych: jeśli bowiem nie uwierzycie, żem ja jest, zaiste pomrzecie w grzechach waszych.",
      "Mówili mu tedy: Ktoś ty jest? Rzekł im Jezus: Przede wszystkim tym, o którym wam mówię.",
      "Mam o was wiele do mówienia i sądzenia, a ten, który mnie posłał, godzien jest wiary. I to, co od niego usłyszałem, głoszę światu. —",
      "Nie zrozumieli, że mówił do nich o Ojcu.",
      "Rzekł tedy Jezus: Gdy podwyższycie Syna Człowieczego, wtedy poznacie, żem ja jest i że sam z siebie nic nie czynię, ale mówię wszystko według tego, jak nauczył mnie Ojciec.",
      "Ten, który mnie posłał, jest ze mną, nie zostawił mnie samego, bo ja zawsze czynię to, co się jemu podoba.",
      "A gdy to mówił, wielu w niego uwierzyło.",
      "Mówił tedy Jezus do Żydów, którzy mu uwierzyli: Jeżeli wytrwacie w mojej nauce, staniecie się prawdziwie uczniami moimi;",
      "i poznacie prawdę, a prawda was wyzwoli.",
      "Odpowiedzieli mu: Jesteśmy potomstwem Abrahama i nigdy nie byliśmy w niczyjej niewoli; jakże więc mówisz, że będziemy wolni?",
      "Odpowiedział im Jezus: Zaprawdę, zaprawdę powiadam wam, że każdy kto grzeszy, jest niewolnikiem grzechu.",
      "A niewolnik nie mieszka w domu na wieki; syn mieszka na wieki.",
      "Przeto jeśli Syn was wyzwoli, rzeczywiście wolni będziecie.",
      "Wiem, żeście potomstwem Abrahama; ale chcecie mnie zabić, albowiem nauka moja nie znajduje gruntu w waszych sercach.",
      "Ja głoszę to, com widział u Ojca mojego, a wy czynicie, to coście usłyszeli u ojca waszego.",
      "Odpowiedzieli mu: Ojcem naszym jest Abraham. Rzekł im Jezus: Gdybyście byli dziećmi Abrahama, spełnialibyście czyny godne Abrahama.",
      "A oto pragniecie mnie zabić, mnie, człowieka, który wam głosił prawdę, jaką słyszał od Boga. Tego Abraham nie czynił.",
      "Ale wy spełniacie czyny ojca waszego. Rzekli mu: Myśmy nie dzieci zrodzone w cudzołóstwie: jednego ojca mamy, Boga.",
      "Rzekł im Jezus: Gdyby Bóg był ojcem waszym, miłowalibyście mnie, bo ja od Boga wyszedłem i przychodzę, i nie sam od siebie przychodzę, ale on mnie posłał.",
      "Czemu to mowy mojej nie pojmujecie? Bo nie jesteście zdolni słuchać nauki mojej.",
      "Wy z ojca czarta pochodzicie i pragnienia ojca waszego wypełniać chcecie. On był mordercą od początku i nie wytrwał w prawdzie, bo nie masz w nim prawdy; ilekroć wypowiada kłamstwo, dobywa je z własnych zasobów, bo kłamcą jest i ojcem kłamstwa.",
      "A ja, że prawdę mówię, nie wierzycie mi.",
      "Kto z was dowiedzie mi grzechu? Jeżeli prawdę mówię, czemu mi nie wierzycie?",
      "Kto z Boga jest, słów Bożych słucha; wy dlatego nie słuchacie, że z Boga nie jesteście.",
      "Odpowiedzieli mu Żydzi: Czyż nie słusznie, mówimy, że jesteś Samarytaninem i czarta masz?",
      "Odrzekł Jezus: Ja czarta nie mam, ale oddaję cześć Ojcu memu, a wy mnie znieważacie.",
      "Ja nie szukam własnej chwały, ale jest ktoś, który szuka i sądzi.",
      "Zaprawdę, zaprawdę powiadam wam, jeśli kto zachowa naukę moją, nie zazna śmierci na wieki.",
      "Rzekli mu Żydzi: Teraz poznaliśmy, że czarta masz. Abraham umarł i Prorocy, a ty mówisz: Jeśliby kto zachował naukę moją, nie zazna śmierci na wieki.",
      "Czy jesteś większy od Abrahama, ojca naszego, który umarł? Nawet Prorocy pomarli. Za kogo się uważasz?",
      "Odpowiedział Jezus: Jeślibym ja sam siebie uwielbiał, chwała moja byłaby niczym. Ale jest Ojciec mój, który mnie uwielbia, a o którym wy mówicie, że jest Bogiem naszym.",
      "A nie poznaliście go, ale ja go znam. I jeślibym powiedział, że go nie znam, byłbym podobnym wam kłamcą. Ale znam go i nauki jego strzegę.",
      "Abraham, ojciec wasz, z radością wyglądał dnia mojego; ujrzał i uweselił się.",
      "Rzekli tedy Żydzi do niego: Pięćdziesięciu lat jeszcze nie masz, a Abrahama widziałeś?",
      "Odrzekł im Jezus: Zaprawdę, zaprawdę powiadam wam, zanim był Abraham, jam jest.",
      "Chwycili tedy kamienie, by rzucać w niego, ale Jezus się ukrył i wyszedł ze świątyni."
    ],
    [
      "A przechodząc ujrzał człowieka ślepego od urodzenia.",
      "I zapytali go uczniowie jego mówiąc: Rabbi, kto zgrzeszył, on, czy rodzice jego, że się ślepym urodził?",
      "Odpowiedział Jezus: Ani on nie zgrzeszył, ani rodzice jego, ale aby sprawy Boże w nim się okazały.",
      "Naszą rzeczą jest wykonywać sprawy tego, który mnie posłał, póki dzień jest. Nadchodzi noc, kiedy nikt nie będzie mógł działać.",
      "Dopóki będę na świecie, jestem światłością świata.",
      "To powiedziawszy, splunął na ziemię, uczynił błoto ze śliny i pomazał mu błotem oczy,",
      "mówiąc: Idź i obmyj się w sadzawce Siloe (co znaczy: Posłany). Odszedł tedy, obmył się i wrócił widząc.",
      "A sąsiedzi i ci, którzy go przedtem widywali, że był żebrakiem, mówili: Czyż to nie ten, co siedział i żebrał? Jedni mówili, że ten sam,",
      "a inni, że nie, ale podobny do tamtego. A on mówił: To ja jestem.",
      "Pytali go tedy: Jakże ci się oczy otworzyły?",
      "Odpowiedzieli: Człowiek, którego nazywają Jezusem, uczynił błoto, pomazał oczy moje i powiedział mi: Idź do Siloe i obmyj się. Poszedłem więc, obmyłem się i przejrzałem.",
      "I rzekli mu: Gdzież on jest? (A on) powiada: Nie wiem.",
      "Prowadzą zatem tego, który był ślepy, do faryzeuszów.",
      "A był szabat w owym dniu, kiedy Jezus uczynił błoto i wzrok mu przywrócił.",
      "Z kolei i faryzeusze pytali go, w jaki sposób przejrzał. A on im odpowiedział: Nałożył mi błota na oczy, obmyłem się, i widzę.",
      "Mówili tedy niektórzy z faryzeuszów: Nie od Boga ten człowiek, skoro nie przestrzega szabatu. A drudzy mówili: Jakże może grzeszny człowiek działać takie cuda? I doszło do rozdwojenia między nimi.",
      "Mówią tedy znowu do ślepego: Co o nim sądzisz, skoro ci wzrok przywrócił? A on powiedział: To Prorok.",
      "Żydzi jednak nie uwierzyli mu, że był ślepym i przejrzał, dopóki nie przywołali rodziców tego, który odzyskał wzrok i",
      "zapytali ich: Czy to wasz syn, o którym mówicie, że się urodził ślepy? Jakże więc teraz widzi?",
      "Odpowiedzieli rodzice jego: Wiemy, że to nasz syn i że urodził się ślepy,",
      "ale w jaki sposób teraz widzi — nie wiemy, nie wiemy także, kto mu wzrok przywrócił. Jego samego pytajcie, jest dorosły, sam o sobie będzie umiał powiedzieć.",
      "Tak mówili jego rodzice, ponieważ bali się Żydów, albowiem Żydzi już uradzili, że wyłączą z synagogi każdego, kto go uzna za Chrystusa.",
      "Dlatego rodzice jego powiedzieli: Jest dorosły, jego samego pytajcie.",
      "Wezwali tedy powtórnie człowieka, który był ślepy, i rzekli mu. Oddaj chwałę Bogu, my wiemy, że to człowiek grzeszny.",
      "Ale on odrzekł: Czy jest grzeszny, nie wiem; to jedno wiem, że byłem ślepy, a teraz widzę.",
      "Zapytali go więc znowu: Co ci uczynił? W jaki sposób otworzył ci oczy?",
      "Odrzekł im: Już wam mówiłem, a nie słuchaliście. Czemuż znowu słyszeć chcecie? Czy i wy chcecie zostać jego uczniami?",
      "Złorzeczyli mu tedy mówiąc: To ty jesteś jego uczniem; my jesteśmy uczniami Mojżesza.",
      "My wiemy, że do Mojżesza mówił Bóg, lecz skąd jest ten, nie wiemy.",
      "A odpowiadając ów człowiek rzekł im: To właśnie dziwne, że wy nie wiecie, skąd jest, a on otworzył moje oczy.",
      "Wiemy zaś, że grzeszników Bóg nie wysłuchuje, ale jeżeli ktoś jest czcicielem Boga i wolę jego pełni, tego wysłuchuje.",
      "Od wieku nie słyszano, aby kto ślepemu od urodzenia wzrok przywrócił.",
      "Gdyby ten nie był od Boga, nie mógłby nic uczynić.",
      "A odrzekli mu: W grzechach urodziłeś się cały, a nas chcesz pouczać? I wyrzucili go.",
      "Usłyszał Jezus, że go wyrzucili, i spotkawszy go zapytał: Czy wierzysz w Syna Człowieczego?",
      "A on odpowiadając rzekł: Któż to jest, Panie, abym mógł w niego uwierzyć?",
      "Rzekł mu Jezus: Widziałeś go już, a jest nim ten, który mówi z tobą.",
      "A on rzekł: Wierzę, Panie. I pokłonił się przed nim do ziemi.",
      "I rzekł Jezus: Na sąd przyszedłem ja na ten świat, aby ci, co nie widzą, przejrzeli, a ci, którzy widzą, oślepli.",
      "Usłyszeli to niektórzy z faryzeuszów, co przy nim byli, i zapytali go: Czyż i my ślepi jesteśmy?",
      "Rzekł im Jezus: Gdybyście byli ślepi, nie mielibyście winy. Teraz jednak utrzymujecie, że widzicie, a przeto grzech wasz trwa."
    ],
    [
      "Zaprawdę, zaprawdę powiadam wam: Kto nie wchodzi do owczarni przez bramę, ale wdziera się inną drogą, ten jest złodziejem i zbójem.",
      "Lecz kto wchodzi przez bramę, jest pasterzem owiec.",
      "Temu odźwierny otwiera, a owce słuchają jego głosu, a on własne swe owce woła po imieniu i wyprowadza je.",
      "Gdy już wypuści je wszystkie, wtedy idzie przed nimi, owce zaś podążają za nim, bo znają jego głos.",
      "Ale za obcym nie idą, lecz uciekają przed nim, bo głosu obcych nie znają.",
      "Taką przypowieść powiedział im Jezus, ale oni nie zrozumieli tego, co im mówił.",
      "Rzekł im więc Jezus ponownie: Zaprawdę, zaprawdę powiadam wam, że ja jestem bramą dla owiec.",
      "Wszyscy, ilu ich tylko przyszło przede mną, złodzieje są i złoczyńcy; toteż nie usłuchały ich owce.",
      "Jam jest bramą. Jeżeli kto przeze mnie wejdzie, będzie zbawiony: i wejdzie, i wyjdzie, i pastwisko znajdzie.",
      "Złodziej przychodzi tylko po to, żeby ukraść, zabić i wyniszczyć. Ja przyszedłem, żeby miały życie i obficiej miały.",
      "Jam jest pasterz dobry. Dobry pasterz życie swoje daje za owce.",
      "Lecz najemnik i ten, kto nie jest pasterzem, do którego nie należą owce, na widok zbliżającego się wilka porzuca owce i ucieka, a wilk porywa je i rozprasza;",
      "bo to najemnik i nie troszczy się o owce.",
      "Jam jest pasterz dobry; znam swoje i one mnie znają,",
      "jak mnie zna Ojciec, a ja znam Ojca. I życie swoje oddaję za moje owce.",
      "I inne owce mam, które nie są z tej owczarni. I te muszę przyprowadzić i słuchać będą głosu mego i stanie się jedna owczarnia i jeden pasterz.",
      "Dlatego miłuje mnie Ojciec, że ja życie swoje oddaję, abym je znowu otrzymał.",
      "Nikt mi go nie odbiera, ale ja oddaję je z własnej woli. Mam moc ofiarować je i mam moc znowu je odzyskać. Taki rozkaz otrzymałem od Ojca mego.",
      "Powstało tedy znowu rozdwojenie pomiędzy Żydami z powodu tych słów.",
      "I wielu z nich mówiło: Czarta ma i szaleje. Dlaczego go słuchacie?",
      "Drudzy mówili: To nie jest nauka opętanego. Czyż czart może ślepym wzrok przywracać?",
      "I przypadła wówczas w Jerozolimie uroczystość Poświęcenia świątyni; a było to zimą.",
      "I przechadzał się Jezus w świątyni, w krużganku Salomona.",
      "Obstąpili go tedy Żydzi i mówili mu: Dokądże nas trzymać będziesz w niepewności? Jeżeli jesteś Chrystusem, powiedz nam jawnie.",
      "Odrzekł im Jezus: Już mówiłem wam,",
      "a nie wierzycie. Czyny, które ja wykonywam w imię Ojca mego, świadczą o mnie, ale wy nie wierzycie, bo nie jesteście z moich owiec.",
      "Owce moje słuchają mego głosu, a ja je znam i one idą za mną.",
      "I daję im życie wieczne, a nie zginą na wieki, ani ich nikt nie wyrwie z ręki mojej.",
      "Ojciec mój, który dał mi (je), większy jest ponad wszystkich i nikt nie może wydrzeć (ich) z rąk Ojca mego.",
      "Ja i Ojciec jedno jesteśmy.",
      "Znowu więc chwycili Żydzi kamienie, aby go ukamienować.",
      "Odpowiedział im Jezus: Wiele dobrych pochodzących od Ojca czynów dokonałem wśród was; za który z nich kamienujecie mnie?",
      "Odpowiedzieli mu Żydzi: Nie kamienujemy ciebie za dobry uczynek, ale za bluźnierstwo, za to, że ty, będąc człowiekiem, czynisz siebie Bogiem.",
      "Odpowiedział im Jezus: Czyż w Prawie waszym nie napisano: Jam rzekł: bogami jesteście (Ps. 82,6)?",
      "Jeśli nazwał bogami tych, dla których przeznaczone było słowo Boże — a Pismo mylić się nie może —",
      "o tym, którego Ojciec uświęcił i posłał na świat, wy mówicie, że bluźni, bo powiedziałem, że jestem Synem Bożym.",
      "Jeżeli nie wypełniam uczynków Ojca mego, nie wierzcie mi.",
      "Ale jeżeli je wypełniam, to choćbyście wierzyć nie chcieli mnie, wierzcie uczynkom, abyście poznali i zrozumieli, że Ojciec jest we mnie, a ja w Ojcu.",
      "Znowu więc usiłowali go pojmać, ale on uszedł z ich rąk.",
      "I odszedł ponownie za Jordan, do miejsca, gdzie dawniej Jan udzielał chrztu, i tam pozostawał.",
      "A wielu przychodziło do niego i mówili: Jan wprawdzie żadnego cudu nie uczynił,",
      "ale wszystko cokolwiek o nim powiedział, było prawdą. I wielu tam uwierzyło w niego."
    ],
    [
      "I zachorował niejaki Łazarz z Betanii, miasteczka Marii i Marty, siostry jej.",
      "(A Maria była tą, która namaściła Pana wonnym olejkiem i otarła nogi jego włosami swymi: jej to brat Łazarz zachorował).",
      "Posłały tedy siostry do niego mówiąc: Panie, oto choruje ten, którego miłujesz.",
      "A Jezus usłyszawszy to rzekł: Choroba ta nie jest na śmierć, ale na chwałę Bożą, aby przez nią uwielbiony był Syn Boży.",
      "A miłował Jezus Martę i siostrę jej, i Łazarza.",
      "Kiedy więc posłyszał, że jest chory, wtedy zatrzymał się jeszcze w owym miejscu, gdzie był na dwa dni,",
      "a potem rzekł uczniom: Wróćmy do Judei.",
      "Na to powiadają uczniowie: Rabbi, dopiero co chcieli cię Żydzi ukamienować i znowu tam idziesz?",
      "Odpowiedział Jezus: Czyż nie dwanaście godzin ma dzień?",
      "Jeśli kto chodzi za dnia, nie potknie się, bo widzi światło tego świata, ale jeżeli chodzi w nocy, potknie się, bo nie masz w nim światła.",
      "Tak mówił, a potem powiedział do nich: Łazarz, przyjaciel nasz, zasnął, ale idę, abym go przebudził.",
      "Rzekli mu tedy uczniowie: Panie, jeśli zasnął, zdrów będzie.",
      "A Jezus mówił o jego śmierci, lecz oni myśleli, że mówił o śnie.",
      "Wówczas powiedział im Jezus otwarcie: Łazarz umarł.",
      "I cieszę się, że mnie tam nie było, ze względu na was: byście uwierzyli. Ale idźmy do niego.",
      "A Tomasz, którego nazywają Didymos, odezwał się do współuczniów: Chodźmy i my umrzeć razem z nim.",
      "Przyszedł tedy Jezus i znalazł go już od czterech dni w grobie.",
      "(A Betania leżała blisko Jerozolimy, około piętnastu stadiów ).",
      "I przyszło do Marty i Marii wielu Żydów, aby je pocieszyć po zgonie ich brata.",
      "Skoro tylko usłyszała Marta, że Jezus nadchodzi, wybiegła mu na spotkanie, a Maria pozostała w domu.",
      "Rzekła tedy Marta do Jezusa: Panie, gdybyś tu był, nie byłby umarł brat mój.",
      "Ale i teraz wiem, że o cokolwiek prosiłbyś Boga, da ci Bóg.",
      "Odpowiedział Jezus: Zmartwychwstanie brat twój.",
      "Rzekła mu Marta: Wiem, że zmartwychwstanie przy zmartwychwstaniu w dzień ostateczny.",
      "Rzekł jej Jezus: Jam jest zmartwychwstanie i żywot, kto we mnie wierzy, choćby i umarł, żyć będzie,",
      "a każdy, kto żyje i wierzy we mnie, nie umrze na wieki. Wierzysz w to?",
      "Odrzekła mu: Tak, Panie. Jam uwierzyła, żeś ty jest Chrystus, Syn Boży, który przyszedł na ten świat.",
      "I powiedziawszy to poszła i zawołała po cichu siostrę swoją Marię mówiąc: Nauczyciel przyszedł i wzywa cię.",
      "Ta skoro usłyszała, wstaje spiesznie i idzie do niego,",
      "bo jeszcze nie wszedł był Jezus do miasteczka, ale był wciąż na tym miejscu, gdzie go spotkała Marta.",
      "A Żydzi, którzy byli z nią w domu i pocieszali ją, ujrzawszy, że Maria prędko wstała i wybiegła, poszli za nią; myśleli bowiem, że idzie do grobu, aby tam płakać.",
      "Maria zaś, kiedy przybyła na miejsce, gdzie był Jezus, ujrzawszy go, padła mu do stóp i rzekła do niego: Panie, gdybyś tu był, nie byłby umarł brat mój.",
      "A gdy ją Jezus ujrzał płaczącą i Żydów, którzy z nią przyszli, płaczących, rozrzewnił się w duchu, wzruszył",
      "i powiedział: Gdzieście go położyli? Mówią mu: Panie, pójdź i zobacz.",
      "I zapłakał Jezus.",
      "Mówili tedy Żydzi: Oto jak go miłował.",
      "A niektórzy z nich powiadali: Nie mógłże ten, który ślepo narodzonemu wzrok przywrócił, sprawić, aby i tamten nie umarł?",
      "A Jezus rozrzewniwszy się ponownie, idzie do grobowca. Była to pieczara i kamień był na niej położony.",
      "Mówi Jezus: Odsuńcie kamień! Rzekła mu Marta, siostra tego, który był umarł: Panie, już cuchnie; od czterech dni bowiem jest w grobie.",
      "Powiada jej Jezus: Czyżem ci nie mówił, że jeżeli uwierzysz, ujrzysz chwałę Bożą?",
      "Odsunęli tedy kamień, a Jezus, wzniósłszy oczy w górę, rzekł: Ojcze, dziękuję tobie, żeś mnie wysłuchał.",
      "A ja wiedziałem, że mnie zawsze wysłuchujesz, alem powiedział to dla rzeszy, która stoi wokoło, aby uwierzyli, żeś ty mnie posłał.",
      "To rzekłszy, zawołał głośno: Łazarzu, wyjdź z grobu!",
      "I wyszedł ów umarły, mając nogi i ręce związane opaskami, a twarz owiniętą w chustę. Rzekł im Jezus: Rozwiążcie go i pozwólcie mu odejść.",
      "Wielu tedy z Żydów, którzy byli przyszli do Marii i ujrzeli, czego dokonał, uwierzyło w niego.",
      "A niektórzy z nich poszli do faryzeuszów i oznajmili im, co uczynił Jezus.",
      "Zebrali tedy przedniejsi kapłani i faryzeusze Radę i mówili: Cóż mamy począć? Człowiek ten wiele cudów czyni.",
      "Jeśli go tak zostawimy, wszyscy w niego uwierzą i przyjdą Rzymianie, i zabiorą kraj nasz, i naród.",
      "A jeden z nich, imieniem Kajfasz, który był w owym roku najwyższym kapłanem, rzekł do nich:",
      "Wy wcale nie wiecie, ani nawet się nie domyślacie, że lepiej byłoby dla was, aby jeden człowiek umarł za lud, niż żeby cały naród miał zginąć.",
      "A nie mówił tego sam z siebie, ale będąc najwyższym kapłanem w owym roku, prorokował, że Jezus miał umrzeć za naród.",
      "I nie tylko za naród, ale żeby wszystkie rozproszone dzieci Boże zgromadzić w jedno.",
      "Od owego dnia tedy umyślili go zabić.",
      "Jezus zatem nie chodził już jawnie między Żydami, ale odszedł stamtąd ku okolicom w pobliżu pustyni, do miasta zwanego Efraim i tam wraz z uczniami przebywał.",
      "A zbliżała się Pascha żydowska i wielu ludzi z okolicy wybrało się do Jerozolimy przed Paschą, aby się poddać oczyszczeniu.",
      "Szukali też Jezusa i mówili jedni do drugich, stojąc w świątyni: Co myślicie? Dlaczego nie przyszedł na święto?",
      "A przedniejsi kapłani i faryzeusze wydali polecenia, aby każdy, kto się dowie o nim, gdzie przebywa, doniósł o tym, ażeby mogli go pojmać."
    ],
    [
      "A na sześć dni przed Paschą przyszedł Jezus do Betanii, gdzie przebywał Łazarz, którego Jezus wskrzesił z martwych.",
      "I przygotowano mu tam wieczerzę, na której Marta usługiwała, a Łazarz był jednym z tych, co siedzieli z nim przy stole.",
      "Maria zaś, wziąwszy funt drogiego olejku z prawdziwego nardu, namaściła stopy Jezusa i otarła swoimi włosami nogi jego. I napełnił się dom wonią olejku.",
      "Rzekł wtedy Judasz Iszkariota, jeden z uczniów jego, ten, który go miał wydać.",
      "Czemu to nie sprzedano tego olejku za trzysta denarów i nie rozdano ubogim?",
      "A mówił to nie dlatego, żeby się troszczył o ubogich, ale że był złodziejem i mając trzos, nosił to, co wkładano.",
      "Powiedział tedy Jezus: Daruj jej, że na dzień pogrzebu mego to zachowała.",
      "Ubogich bowiem macie zawsze pośród siebie, a mnie nie zawsze macie.",
      "A liczna rzesza spośród Żydów dowiedziała się, że jest tam, i przyszli nie tylko dla Jezusa, ale również żeby zobaczyć Łazarza, którego wskrzesił z martwych.",
      "A najwyżsi kapłani zamierzali zabić także i Łazarza,",
      "bo wielu Żydów odstępowało z jego przyczyny i wierzyło w Jezusa.",
      "Nazajutrz wielka rzesza, która przybyła na święta, skoro usłyszała, że Jezus zdąża do Jerozolimy,",
      "nabrała gałązek palmowych i wyszła na jego spotkanie wołając: Hosanna! Błogosławiony, który przybywa w imię Pańskie, król izraelski (Ps. 118:26).",
      "A Jezus, znalazłszy oślę, wsiadł na nie, jak napisano:",
      "Nie bój się, córo Syjonu! Oto król twój przybywa, siedząc na oślęciu (Zach. 9,9).",
      "Tego z początku nie zrozumieli jego uczniowie, ale kiedy Jezus był uwielbiony, wówczas przypomnieli sobie, że tak było o nim napisane i że tak mu uczyniono.",
      "Dawała przeto świadectwo rzesza, która z nim była, gdy wywołał z grobu Łazarza i wskrzesił go z martwych.",
      "I właśnie dlatego tłumy wychodziły na jego spotkanie, bo słyszały, że on ten cud uczynił.",
      "Faryzeusze zaś mówili między sobą: Widzicie, żeście niczego nie dokazali. Oto świat poszedł za nim.",
      "Było także trochę Greków między tymi, którzy przybyli na święta, aby hołd złożyć Bogu.",
      "Ci tedy zwrócili się do Filipa, który był z Betsaidy Galilejskiej, i prosili go mówiąc: Panie, chcemy zobaczyć Jezusa.",
      "Idzie więc Filip i powiada to Andrzejowi, potem Andrzej i Filip mówią o tym Jezusowi.",
      "A Jezus odpowiada im: Przyszła godzina, aby uwielbiony był Syn Człowieczy.",
      "Zaprawdę, zaprawdę powiadam wam, jeśli ziarno pszeniczne wrzucone w ziemię nie obumrze,",
      "samo zostanie, lecz jeżeli obumrze, wiele owocu przynosi. Kto miłuje życie swoje, traci je, ale kto ma w nienawiści życie swoje na tym świecie, na żywot wieczny je zachowa.",
      "Kto by chciał mi służyć, niech mnie naśladuje, a gdzie ja jestem, tam będzie i sługa mój. Jeśli kto służyć mi będzie, uczci go Ojciec.",
      "Teraz zatrwożyła się dusza moja. Czyż mam powiedzieć: Ojcze, wybaw mnie od tej godziny?",
      "Wszakże przyszedłem na tę godzinę. Ojcze, uwielbij imię twoje. I dał się słyszeć głos z nieba: I uwielbiłem i jeszcze uwielbię.",
      "A rzesza, która stała i słyszała, mówiła, że zagrzmiało. A inni mówili: Anioł do niego przemówił.",
      "Odpowiedział Jezus mówiąc: Nie dla mnie stał się ten głos, ale dla was.",
      "Teraz odbywa się sąd nad tym światem, teraz książę tego świata precz wyrzucony zostanie.",
      "A ja, gdy nad ziemię podwyższony będę, wszystkich do siebie przyciągnę.",
      "A mówił to oznajmiając, jaką śmiercią miał umrzeć.",
      "Odpowiedziała mu tedy rzesza: My słyszeliśmy z Zakonu, że Chrystus trwa na wieki, a jakże ty powiadasz, że trzeba, aby podwyższony był Syn Człowieczy? Któż to jest Syn Człowieczy?",
      "Rzekł im tedy Jezus: Jeszcze tylko krótko światłość będzie pośród was. Chodźcie, póki światłość macie, aby was ciemności nie ogarnęły, bo kto w ciemności chodzi, nie wie, dokąd zdąża.",
      "Dopóki światłość macie, wierzcie światłości, abyście stali się synami światłości. To powiedział Jezus i odszedł, i ukrył się przed nimi.",
      "A chociaż tak wielkie cuda czynił wobec nich, nie wierzyli w niego,",
      "aby się wypełniły słowa, które wyrzekł Izajasz Prorok: Panie, kto uwierzył nauce naszej i ramię pańskie komuż objawione było? (Iz.53,1).",
      "Dlatego uwierzyć nie mogli, że powiedział nadto Izajasz:",
      "Zaślepił ich oczy i zatwardził ich serce, aby oczyma nie widzieli, a sercem nie pojęli, aby się nie nawrócili, bym ich nie uzdrowił (Iz. 6,9-10) .",
      "To powiedział Izajasz, gdy ujrzał chwałę jego i mówił o nim.",
      "Jednakże i z książąt wielu uwierzyło w niego, ale z obawy przed faryzeuszami nie przyznawali się, aby ich nie wyłączono z synagogi.",
      "Albowiem chwałę ludzką umiłowali bardziej niż chwałę Bożą.",
      "A Jezus wołał głośno: Kto wierzy we mnie, nie we mnie wierzy, ale w tego, który mnie posłał.",
      "A kto mnie widzi, widzi tego, który mnie posłał.",
      "Ja, światłość, przyszedłem na świat, aby nie pozostał w ciemności nikt, kto wierzy we mnie.",
      "A kto by słuchał słów moich, a nie przestrzegał ich, ja go sądzić nie będę, bo nie przyszedłem, żeby sądzić świat, ale żebym świat zbawił.",
      "Kto gardzi mną i słów moich nie przyjmuje, ma przeciw sobie sędziego: nauka, którą głosiłem, ta go sądzić będzie w dzień ostateczny.",
      "Bom ja z siebie samego nic nie mówił, ale Ojciec, który mnie posłał, On mi rozkazał, co mam mówić i głosić.",
      "A wiem, że przykazanie jego — to żywot wieczny. A przeto, cokolwiek mówię, jak powiedział mi Ojciec, tak mówię."
    ],
    [
      "A przed świętem Paschy Jezus wiedząc, że nadeszła godzina jego, aby odszedł z tego świata do Ojca, umiłowawszy swoich, którzy byli na świecie, aż do końca ich umiłował.",
      "I podczas wieczerzy, gdy szatan skusił już serce Judasza Iszkarioty, syna Szymona, aby go zdradził, (Jezus)",
      "wiedząc, że Ojciec oddał wszystko w jego ręce, że od Boga wyszedł i do Boga zdąża,",
      "wstaje od wieczerzy, odkłada szaty, a wziąwszy prześcieradło, przepasuje się.",
      "Potem nalewa wody do misy i poczyna umywać nogi uczniom i wycierać prześcieradłem, którym się był przepasał.",
      "Zbliża się tedy do Szymona Piotra. A ten mu mówi: Panie, ty mnie nogi umywasz?",
      "Odrzekł mu Jezus: Tego co ja czynię, ty jeszcze nie rozumiesz, ale później — pojmiesz.",
      "Rzecze mu Piotr: Nigdy nie będziesz mi nóg umywał. Odpowiedział mu Jezus: Jeślibym cię nie umył, nie masz uczestnictwa ze mną.",
      "Rzekł mu Szymon Piotr: Panie, nie tylko nogi moje, ale i ręce, i głowę.",
      "Rzecze mu Jezus: Kto umyty jest, potrzebuje tylko nogi umyć, a cały jest czysty. Wy też jesteście czyści, ale nie wszyscy.",
      "Albowiem wiedział, który to miał go wydać, dlatego powiedział: Nie wszyscy jesteście czyści.",
      "Gdy tedy umył nogi ich i przywdział szaty swoje, zasiadł znowu i mówił do nich: Czy wiecie, co wam uczyniłem?",
      "Wy mnie nazywacie Nauczycielem i Panem, i dobrze mówicie, bo jestem nim.",
      "Jeśli tedy ja, Pan i Nauczyciel, umyłem nogi wasze, i wy powinniście jeden drugiemu nogi umywać.",
      "Albowiem dałem wam przykład, abyście jakom ja wam uczynił, tak i wy czynili.",
      "Zaprawdę, zaprawdę powiadam wam: Sługa nie jest większy nad swego pana ani też wysłannik nie jest większy nad tego, który go posłał.",
      "Jeżeli o tym wiecie, błogosławieni jesteście tak postępując.",
      "Nie o was wszystkich mówię. Wiem, kogo wybrałem, ale żeby się wypełniło Pismo: Ten, który pożywa mój chleb, zdradę uknuł przeciwko mnie (Ps. 41,9).",
      "Już teraz mówię wam, zanim to się stanie, abyście gdy się stanie, uwierzyli, żem ja jest.",
      "Zaprawdę, zaprawdę powiadam wam: Kto przyjmuje tego, kogo ja poślę, mnie przyjmuje, a kto mnie przyjmuje, przyjmuje tego, który mnie posłał.",
      "To rzekłszy Jezus wzruszył się w duchu i oświadczył: Zaprawdę, zaprawdę powiadam wam, że jeden z was zdradzi mnie.",
      "Spoglądali tedy uczniowie jeden na drugiego, nie mogąc dociec, o kim mówił.",
      "A jeden z uczniów jego, którego Jezus miłował, siedział po prawicy Jezusa.",
      "Na niego tedy skinął Szymon Piotr i rzecze mu: Zapytaj, o kim to on mówi?",
      "A on opierając się na piersiach Jezusa powiada do niego: Panie, kto to jest?",
      "Na to odpowiada Jezus: To ten, któremu podam umoczoną kromkę chleba. I umoczywszy kromkę, podał ją Judaszowi, synowi Szymona z Kariotu.",
      "A po spożyciu wszedł w niego szatan. Wtedy rzekł mu Jezus: Czyńże prędzej, co masz uczynić.",
      "A nikt z tych, co razem z nim siedzieli, nie zrozumiał, dlaczego mu tak powiedział.",
      "Albowiem niektórzy sądzili, że Judaszowi zarządzającemu wspólnym trzosem Jezus chce powiedzieć: Zakup, czego nam potrzeba na święta, lub aby rozdał co ubogim.",
      "On zaś, gdy spożył chleb, wyszedł natychmiast. A była noc.",
      "Gdy tedy wyszedł, rzecze Jezus: Teraz uwielbiony jest Syn Człowieczy, a Bóg uwielbiony jest w nim.",
      "A jeśli Bóg jest w nim uwielbiony, to i jego Bóg uwielbi w sobie, i uwielbi niebawem.",
      "Synaczkowie! Niedługo już będę z wami. Będziecie mnie szukać, ale jak powiedziałem Żydom: Dokąd ja zdążam, wy przyjść nie możecie, tak i teraz wam to mówię.",
      "Przykazanie nowe daję wam, abyście się wzajemnie miłowali, jakom ja was umiłował, abyście się i wy wzajemnie miłowali.",
      "Po tym poznają wszyscy, żeście uczniami moimi, jeśli miłość mieć będziecie jeden ku drugiemu.",
      "Rzecze mu Szymon Piotr: Panie, dokądże idziesz? Odpowiedział mu Jezus: Dokąd ja idę, ty teraz iść nie możesz, ale potem pójdziesz za mną.",
      "Rzecze mu Piotr: Dlaczego nie mogę od razu pójść za tobą? Życie moje oddam za ciebie.",
      "Na to mówi Jezus: Życie swoje za mnie oddasz? Zaprawdę, zaprawdę, powiadam ci: Zanim kur zapieje, trzykroć się mnie zaprzesz."
    ],
    [
      "Niech się nie trwoży serce wasze. Wierzycie w Boga i we mnie wierzcie.",
      "W domu Ojca mego mieszkań jest wiele. Gdyby inaczej było powiedziałbym wam, bo idę przygotować wam miejsce.",
      "A jeżeli odejdę i przygotuję wam miejsce, przybędę znowu i przyjmę was do siebie, abyście i wy byli tam, gdzie ja będę.",
      "A znacie drogę, którą mam iść.",
      "Mówi mu Tomasz: Panie, nie wiemy, dokąd idziesz, a jakże drogę znać możemy?",
      "Powiada mu Jezus: Jam jest droga i prawda, i żywot. Nikt nie przychodzi do Ojca tylko przeze mnie.",
      "Gdybyście mnie byli poznali, poznalibyście i Ojca mego. Od tej chwili znacie go, nawet już go ujrzeliście.",
      "Rzekł mu Filip: Panie, pokaż nam Ojca, a wystarczy nam.",
      "Powiada mu Jezus: Tak długo jestem z wami, a nie poznałeś mnie, Filipie? Kto ujrzał mnie, zobaczył Ojca. Jakże więc możesz mówić: Pokaż nam Ojca?",
      "Nie wierzysz, że ja jestem w Ojcu, a Ojciec we mnie? Słowa, które do was mówię, nie od siebie samego mówię, ale Ojciec, który przebywa we mnie, on działa.",
      "Wierzcie mi, że ja jestem w Ojcu, a Ojciec we mnie. Choćby dla samych uczynków wierzcie.",
      "Zaprawdę, zaprawdę powiadam wam, kto wierzy we mnie, ten dokaże czynów, które ja spełniam, a nawet większych rzeczy dokona,",
      "bo ja idę do Ojca. A o cokolwiek prosić będziecie w imię moje, to spełnię, aby Ojciec był uwielbiony w Synu.",
      "Jeżeli mnie o co prosić będziecie w imię moje, spełnię to.",
      "Jeśli mnie miłować będziecie, zachowacie przykazania moje.",
      "A ja prosić będę Ojca, i da wam innego Pocieszyciela, aby był z wami na wieki:",
      "Ducha Prawdy, którego świat nie może przyjąć, bo go nie widzi ani go nie zna. Wy go znacie, bo wśród was przebywa i w was pozostanie.",
      "Nie zostawię was sierotami, przyjdę do was.",
      "Jeszcze niedługo, a świat mnie już nie ujrzy, ale wy mnie widzieć będziecie, bo ja żyję i wy żyć będziecie.",
      "W ów dzień poznacie, że ja jestem w Ojcu moim, wy we mnie, a ja w was.",
      "Kto ma przykazania moje i zachowuje je, ten mnie miłuje. A kto mnie miłuje, umiłuje go Ojciec mój, i ja go miłować będę, i siebie samego mu objawię.",
      "Powiada mu Judasz, ale nie ten z Kariotu: Panie, dlaczego to masz się objawić nam, a nie światu?",
      "Odpowiadając Jezus rzekł mu: Jeżeli mnie kto miłuje, będzie przestrzegał mojej nauki, i Ojciec mój umiłuje go, i przyjdziemy do niego i przebywać u niego będziemy.",
      "Kto mnie nie miłuje, nauki mojej nie przestrzega. A nauka, którą słyszycie, nie jest moja, ale tego, który mnie posłał, Ojca.",
      "To wam powiedziałem, wśród was przebywając.",
      "A Pocieszyciel, Duch Święty, którego Ojciec pośle w imię moje, on was wszystkiego nauczy i przypomni wam wszystko, cokolwiek wam powiedziałem.",
      "Pokój zostawiam wam, pokój mój daję wam. Nie jak daje świat, ja wam daję. Niech się nie trwoży serce wasze ani się nie lęka.",
      "Słyszeliście, że powiedziałem wam: Odchodzę i przychodzę do was. Gdybyście mnie miłowali, radowalibyście się, że idę do Ojca. Bo Ojciec większy jest niż ja.",
      "I teraz powiedziałem wam, zanim się to stanie, abyście, kiedy się to stanie, uwierzyli.",
      "Już o wielu rzeczach wam mówić nie będę. Nadchodzi bowiem książę tego świata, lecz nie ma on nic do mnie.",
      "Ale, żeby świat poznał, że miłuję Ojca i jak Ojciec mi rozkazał, tak czynię. Wstańcie, odejdźmy stąd."
    ],
    [
      "Jam jest prawdziwy krzew winny, a Ojciec mój jest rolnikiem.",
      "Każdą latorośl, która we mnie nie przynosi owocu, odcina, a tę, która przynosi owoc, oczyszcza, aby więcej owocu przynosiła.",
      "Wy już jesteście oczyszczeni, dzięki nauce, którą wam oznajmiłem.",
      "Trwajcie we mnie, a ja w was. Jak latorośl nie może przynosić owocu sama z siebie, jeśli nie jest w winny krzew wszczepiono, tak i wy, jeżeli we mnie pozostawać nie będziecie.",
      "Jam winnym krzewem, a wy latoroślami. Kto mieszka we mnie, a ja w nim, ten wiele owocu przynosi; bo beze mnie nic uczynić nie możecie.",
      "Jeśliby kto nie trwał we mnie i odrzucony został precz niby latorośl, a usechł; zbierają ją, do ognia wrzucają, i gorzeje.",
      "Jeśli trwać będziecie we mnie, a słowa moje w was, proście o cokolwiek zechcecie, a stanie się wam.",
      "W tym jest chwała Ojca mego, abyście wiele owocu przynosili i stali się moimi uczniami.",
      "Jako mnie umiłował Ojciec, i ja was umiłowałem. Trwajcie w miłości mojej.",
      "Jeśli przykazania moje zachowacie, wytrwacie w miłości mojej, jakom ja zachował przykazania Ojca mego i trwam w jego miłości.",
      "To wam powiedziałem, aby radość moja była w was i aby radość wasza stała się pełna.",
      "To jest przykazanie moje, abyście się wzajemnie miłowali, jak ja was umiłowałem.",
      "Nie masz większej miłości nad tę, aby życie własne oddać za przyjaciół swoich.",
      "A staniecie się przyjaciółmi moimi, jeżeli czynić będziecie, co wam nakazuję.",
      "Już was nie nazywam sługami, bo sługa nie wie, co czyni pan jego. Lecz nazwałem was przyjaciółmi, bo wszystko, co od Ojca mego usłyszałem, oznajmiłem wam.",
      "Nie wyście mnie wybrali, ale ja was wybrałem i ustanowiłem was, abyście szli i owoc przynieśli, i ażeby owoc wasz trwał; aby Ojciec dał wam, o cokolwiek prosić go będziecie w imię moje.",
      "A to wam nakazuję, abyście się wzajemnie miłowali.",
      "Jeżeli was świat nienawidzi, wiedzcie, że mnie znienawidził wpierw niż was.",
      "Gdybyście byli ze świata, świat miłowałby, co do niego należy, ale skoro nie jesteście ze świata, ale ja was ze świata wyłączyłem, dlatego nienawidzi was świat.",
      "Wspomnijcie na słowa moje, którem do was mówił: Nie jest sługa większy nad pana swego. Jeżeli mnie prześladowali, i was prześladować będą, a jeżeli naukę moją zachowywali, i waszą zachowywać będą.",
      "A to wszystko uczynią wam dla imienia mego, bo nie znają tego, który mnie posłał.",
      "Póki nie przyszedłem i nie przemówiłem do nich nie mieli grzechu, lecz teraz nie mają wymówki z grzechu swego.",
      "Kto nienawidzi mnie, nienawidzi i Ojca mego.",
      "Póki nie dokonałem wśród nich takich czynów, jakich nie dokonał nikt inny, nie mieli grzechu, ale teraz widzieli je, a przecież znienawidzili i mnie, i Ojca mego.",
      "A to, aby się wypełniła zapowiedź, napisana w ich zakonie: Znienawidzili mnie bez powodu (Ps. 25,19).",
      "Ale kiedy przyjdzie Pocieszyciel, którego ja wam poślę od Ojca, Duch Prawdy, który od Ojca pochodzi, on o mnie świadectwo dawać będzie;",
      "i wy świadectwo dawać będziecie, bo ze mną od początku jesteście."
    ],
    [
      "To wam powiedziałem, abyście się nie zrażali.",
      "Wyłączą was z synagog, a zbliża się godzina, że każdy, kto was zabijać będzie, uczyni to mniemając, że Bogu wyświadcza przysługę.",
      "A to (wam) uczynią, bo nie poznali Ojca ani mnie.",
      "Ale to wam powiedziałem, abyście kiedy nadejdzie ich godzina, wspomnieli na to, że wam o nich mówiłem.",
      "Nie mówiłem wam tego od początku, bo wśród was przebywałem. A teraz idę do tego, który mnie posłał, a nikt z was nie pyta mnie: Dokąd idziesz?",
      "Ale, że to wam powiedziałem, smutek napełnił serca wasze.",
      "Lecz ja prawdę wam mówię: Lepiej dla was, żebym odszedł. Bo jeżeli nie odejdę, Pocieszyciel nie przyjdzie do was, a jeśli odejdę, poślę go do was.",
      "I gdy on przyjdzie, przekona świat o grzechu, o sprawiedliwości i o sądzie.",
      "O grzechu mówię, że nie wierzą we mnie,",
      "o sprawiedliwości, bo idę do Ojca i już mnie nie ujrzycie,",
      "i o sądzie, bo książę tego świata został osądzony.",
      "Wiele jeszcze mam wam powiedzieć, ale teraz znieść nie możecie.",
      "Jednakże gdy przyjdzie ów Duch Prawdy, powiedzie was ku wszelkiej prawdzie. Bo nie od siebie mówić będzie, ale cokolwiek usłyszy, powie i, co ma nadejść, oznajmi wam.",
      "On mnie uwielbi, bo z mego weźmie, a wam oznajmi.",
      "Wszystko, co ma Ojciec, do mnie należy. Dlatego powiedziałem, że — z mojego biorąc — wam oznajmi.",
      "Już niedługo, a nie będziecie mnie oglądać, i znowu niedługo, a ujrzycie mnie.",
      "Mówili tedy niektórzy z uczniów jego między sobą: Cóż to ma znaczyć, co mówi do nas: Niedługo, a oglądać mnie nie będziecie, i znowu niedługo, a ujrzycie mię, oraz że idę do Ojca.",
      "Mówili tedy: Co może oznaczać „niedługo\". Nie wiemy, o czym mówi.",
      "Poznał Jezus, że go chcieli zapytać i rzekł im: O to pytacie między sobą, żem powiedział: Niedługo, a oglądać mnie nie będziecie, i znowu niedługo, a ujrzycie mnie?",
      "Zaprawdę, zaprawdę powiadam wam, że będziecie płakać i narzekać, a świat się będzie weselił. A wy smucić się będziecie, ale smutek wasz w radość się zamieni.",
      "Niewiasta, kiedy rodzi, boleje, bo nadeszła jej godzina, ale gdy urodzi dziecię, już nie pamięta swych cierpień z radości, że się człowiek na świat narodził.",
      "Tak i wy: teraz się wprawdzie smucicie, ale znowu was zobaczę, i będzie się radowało wasze serce, a radości waszej nikt wam nie odbierze.",
      "I wówczas o nic mnie pytać nie będziecie. Zaprawdę, zaprawdę powiadam wam: Jeżeli o co prosić będziecie Ojca, da wam w imię moje.",
      "Dotychczas o nic nie prosiliście w imię moje. Proście, a otrzymacie, aby radość wasza była pełna.",
      "To wam mówiłem w przypowieściach. Nadchodzi godzina, kiedy już nie w przypowieściach mówić wam będę, ale jawnie o Ojcu oznajmię wam.",
      "W ów dzień w imię moje prosić będziecie, i nie mówię wam, że ja będę prosił Ojca za wami,",
      "sam bowiem Ojciec miłuje was, bo wy umiłowaliście mnie i uwierzyliście, że od Boga wyszedłem.",
      "Wyszedłem od Ojca i przyszedłem na świat, znowu opuszczam świat i idę do Ojca.",
      "Mówią (wtedy) uczniowie jego: Oto teraz jawnie mówisz i żadnej przypowieści nie głosisz.",
      "Teraz wiemy, że wszystko wiesz, i nie potrzebujesz, żeby cię kto pytał; dlatego wierzymy, że od Boga wyszedłeś.",
      "Odpowiedział im Jezus: Teraz wierzycie?",
      "Oto nadchodzi godzina, a nawet już nadeszła, że rozpierzchniecie się każdy do swoich, a mnie zostawicie samego. Wszakże nie jestem sam, bo Ojciec jest ze mną.",
      "To wam powiedziałem, abyście pokój mieli we mnie. Na świecie uciskani jesteście, ale ufajcie: jam zwyciężył świat."
    ],
    [
      "Tak mówił Jezus, a podniósłszy oczy ku niebu, rzekł: Ojcze, nadeszła godzina, wsław Syna twego, aby Syn wsławił ciebie.",
      "A tak jak dałeś mu władzę nad każdym człowiekiem, tak niech wszystkich, których mu dałeś, obdarzy życiem wiecznym.",
      "A to jest życie wieczne: Poznać ciebie, jedynego Boga prawdziwego i tego, którego posłałeś, Jezusa Chrystusa.",
      "Jam ciebie wsławił na ziemi, dokonawszy dzieła, któreś mi zlecił,",
      "a teraz wsław mnie ty, Ojcze, u siebie samego tą chwałą, którą miałem u ciebie przedtem, nim powstał świat.",
      "Objawiłem imię twoje ludziom, których mi dałeś ze świata: twoimi byli i mnie ich dałeś, a zachowali twoją naukę.",
      "Teraz poznali, że wszystko, co mi dałeś od ciebie pochodzi,",
      "bo słowa, któreś mi dał, przekazałem im, a oni je przyjęli i poznali, żem naprawdę wyszedł od ciebie, i uwierzyli, żeś ty mnie posłał.",
      "Ja za nimi proszę, nie proszę za światem, lecz za tymi, których mi dałeś, bo twoimi są.",
      "I wszystko moje twoim jest, a twoje moim; w nich zostałem wsławiony.",
      "Ja już nie jestem na świecie, ale oni są na świecie, a ja do ciebie idę. Ojcze święty, zachowaj ich w imię twoje, tak jak mi ich dałeś, aby byli jedno jako i my.",
      "Gdy byłem z nimi, strzegłem ich w imię moje, tak jak mi ich dałeś, i uchroniłem ich, i nikt z nich nie zginął tylko syn zatracenia, aby się wypełniło Pismo.",
      "A teraz idę do ciebie i głoszę to na świecie, aby tę radość moją wypełnioną mieli w sobie.",
      "Dałem im naukę twoją i świat ich znienawidził, bo nie są ze świata, jak i ja nie jestem ze świata.",
      "Nie proszę, abyś ich zabrał ze świata, ale żebyś ich zachował od złego.",
      "Oni nie są ze świata, jak i ja nie jestem ze świata.",
      "Uświęć ich w prawdzie. Nauka twoja jest prawdą.",
      "Tak jak ty mnie na świat posłałeś, tak i ja ich posłałem na świat.",
      "A poświęcam za nich siebie samego, aby i oni byli uświęceni w prawdzie.",
      "A proszę nie tylko za nimi, ale i za tymi, którzy dla słowa ich uwierzą we mnie:",
      "aby wszyscy byli jedno, jako ty, Ojcze, we mnie, a ja w tobie, aby i oni byli jedno w nas, aby świat uwierzył, żeś ty mnie posłał.",
      "A chwałę, którą mi dałeś, przekazałem im, aby byli jedno, jako i my jedno (jesteśmy).",
      "Jam w nich, a ty we mnie tak, by w jedności byli doskonałymi, aby świat poznał, żeś ty mnie posłał i umiłowałeś ich, jak i mnie umiłowałeś.",
      "Ojcze, chcę, aby i ci, których mi dałeś, byli ze mną tam, gdzie ja jestem, aby oglądali chwałę moją, jaką mi dałeś, boś ty mnie umiłował przed stworzeniem świata.",
      "Ojcze sprawiedliwy, świat cię nie poznał, ale ja cię poznałem, a i oni poznali, żeś ty mnie posłał.",
      "Objawiłem im imię twoje i objawię, żeby miłość, którą mnie umiłowałeś, w nich była, i ja w nich."
    ],
    [
      "To powiedziawszy wyszedł Jezus z uczniami swymi za potok Cedron, gdzie był ogród, do którego wszedł on sam i uczniowie jego.",
      "Ale i Judasz, który go wydał, znał to miejsce, bo Jezus schodził się tam często z uczniami swymi.",
      "Judasz tedy, zabrawszy kohortę, a od przedniejszych kapłanów i faryzeuszów służbę, podążył tam z latarniami, pochodniami i bronią.",
      "A Jezus, wiedząc wszystko, co na niego przyjść miało, wystąpił naprzód i pyta ich: Kogo szukacie?",
      "Odpowiedzieli mu: Jezusa Nazareńskiego. Rzecze im Jezus: Jam jest. A stał też z nimi i Judasz, który go wydał.",
      "Kiedy im więc rzekł: Jam jest, cofnęli się i padli na ziemię.",
      "Spytał ich tedy znowu: Kogo szukacie? A oni powiedzieli: Jezusa Nazareńskiego.",
      "Odpowiedział Jezus: Powiedziałem wam, że to ja jestem, jeśli tedy mnie szukacie, pozwólcie tym odejść.",
      "A to, aby się wypełniło słowo, które był rzekł: Nie utraciłem żadnego z tych, których mi dałeś (J. 17,12).",
      "Wtedy Szymon Piotr, mając miecz, dobył go i uderzył sługę najwyższego kapłana, odcinając mu prawe ucho. Słudze temu było na imię Malchus.",
      "Rzekł tedy Jezus Piotrowi: Schowaj miecz do pochwy. Czyż mam nie pić kielicha, który mi dał Ojciec?",
      "Kohorta więc i trybun, i słudzy żydowscy pojmali Jezusa i związali go.",
      "I przyprowadzili go naprzód do Annasza, bo był on teściem Kajfasza, który był najwyższym kapłanem roku tego.",
      "Kajfasz to właśnie dał był radę Żydom, że lepiej, aby jeden człowiek umarł za naród.",
      "A szedł za Jezusem Szymon Piotr i drugi uczeń. A uczeń ten znany był najwyższemu kapłanowi i wszedł za Jezusem na dziedziniec najwyższego kapłana.",
      "Piotr zaś został na zewnątrz, przy wejściu. Wyszedł tedy ów drugi uczeń, który był znany najwyższemu kapłanowi, pomówił z odźwierną i wprowadził Piotra.",
      "Mówi tedy do Piotra służąca odźwierna: Czy i ty jesteś spośród uczniów tego człowieka? A on odpowiada: Nie jestem.",
      "I stała czeladź i słudzy przy węglach, które sobie rozpalili, bo zimno było, i grzali się. A był z nimi i Piotr, stojąc i grzejąc się.",
      "Wtedy najwyższy kapłan pytał Jezusa o uczniów i naukę jego.",
      "Odpowiedział mu Jezus: Jam jawnie mówił światu, jam zawsze nauczał w synagodze i w świątyni, gdzie się wszyscy Żydzi gromadzą, a nic nie mówiłem potajemnie.",
      "Czemu mnie pytasz? Spytaj tych, którzy słyszeli, co im mówiłem, oni wiedzą, com ja mówił.",
      "A gdy to powiedział, jeden ze służby tam stojącej wymierzył Jezusowi policzek, mówiąc: Tak odpowiadasz najwyższemu kapłanowi?",
      "Odpowiedział mu Jezus: Jeśli źle powiedziałem, daj świadectwo o złem, a jeżeli dobrze, czemu mnie bijesz?",
      "I odesłał go Annasz związanego do najwyższego kapłana Kajfasza.",
      "A Szymon Piotr stał i grzał się. Rzekli mu tedy: Czy i ty jesteś z liczby jego uczniów? A on zaprzeczył, mówiąc: Nie jestem.",
      "Powiada (wtedy) jeden ze sług najwyższego kapłana, krewny tego, któremu Piotr uciął był ucho. Czyż nie ciebie widziałem z nim w ogrodzie?",
      "Lecz Piotr znowu zaprzeczył, a natychmiast zapiał kur.",
      "Wiodą tedy Jezusa od Kajfasza do pretorium. A było to rankiem. I nie weszli sami do pretorium, aby się nie skalać, ale żeby mogli spożyć Paschę.",
      "Piłat więc wyszedł do nich i mówi: Co za oskarżenie wnosicie przeciw temu człowiekowi?",
      "Odpowiedzieli mu: Gdyby nie był złoczyńcą, nie wydawalibyśmy go tobie.",
      "Rzekł im tedy Piłat: Weźcie go i osądźcie według prawa waszego. Powiedzieli mu Żydzi: Nam nie wolno nikogo zabijać;",
      "aby się wypełniło słowo Jezusa, które wypowiedział oznajmiając, jaką śmiercią miał umrzeć.",
      "Wszedł tedy Piłat znowu do pretorium, a wezwawszy Jezusa rzekł mu: Czy ty jesteś król żydowski?",
      "Odpowiedział Jezus: Czy sam od siebie to mówisz, czy inni ci o mnie powiedzieli?",
      "A na to Piłat: Czyż ja jestem Żydem? Naród twój i najwyżsi kapłani wydali mi ciebie. Cóżeś uczynił?",
      "Odpowiedział Jezus: Królestwo moje nie jest z tego świata. Gdyby z tego świata było królestwo moje, słudzy moi walczyliby, żebym nie był wydany Żydom. Ale teraz królestwo moje nie jest stąd.",
      "Rzekł mu tedy Piłat: Więc ty jesteś królem? Odpowiedział Jezus: Sam mówisz, że jestem królem. Jam się na to narodził i na to przyszedłem na świat, aby dać świadectwo prawdzie. Każdy, kto z prawdy jest, słucha głosu mego.",
      "Mówi do niego Piłat: Cóż to jest prawda? A to powiedziawszy wyszedł znowu do Żydów i rzekł im: Ja żadnej winy w nim nie znajduję.",
      "Jest wszakże u was w zwyczaju, abym wam jednego wypuścił w dniu Paschy. Chcecie więc, to wypuszczę wam króla żydowskiego?",
      "A wszyscy poczęli znowu wołać: Nie tego, ale Barabasza. A Barabasz był złoczyńcą."
    ],
    [
      "Wówczas Piłat zatrzymał Jezusa i ubiczował.",
      "A żołnierze, uplótłszy koronę z ciernia, włożyli mu na głowę i szatą szkarłatną przyodziali go.",
      "I podchodzili do niego mówiąc: Witaj, królu żydowski! I bili go po twarzy.",
      "A Piłat znowu wyszedł do nich i mówi: Oto wyprowadzam go do was, abyście się przekonali, że nie znajduję w nim żadnej winy.",
      "(Wyszedł tedy Jezus w koronie cierniowej i szkarłatnej szacie). A Piłat rzekł do nich: Oto człowiek.",
      "Kiedy go zobaczyli najwyżsi kapłani i słudzy, zawołali: Ukrzyżuj go, ukrzyżuj! Powiedział im Piłat: Weźcie go wy i ukrzyżujcie, bo ja w nim nie znajduję winy.",
      "Odpowiedzieli mu Żydzi: My mamy Zakon, a według Zakonu powinien umrzeć, bo się za Syna Bożego podawał.",
      "Skoro Piłat usłyszał te słowa, bardziej jeszcze się uląkł.",
      "I wszedł znowu do pretorium i mówi do Jezusa: Skąd jesteś? Lecz Jezus mu nie odpowiedział.",
      "Rzekł mu tedy Piłat: Nie mówisz do mnie? Nie wiesz, że mam władzę wypuścić ciebie i mam władzę ukrzyżować cię?",
      "Odpowiedział Jezus: Nie miałbyś żadnej władzy nade mną, gdyby ci nie była dana z wysoka. Dlatego ten, który mnie tobie wydał, większego dopuścił się grzechu.",
      "Od tej chwili Piłat starał się go uwolnić. Ale Żydzi wołali: Jeśli go wypuścisz, nie jesteś przyjacielem cesarskim. Bo każdy, kto się królem ogłasza, sprzeciwia się cesarzowi.",
      "Piłat usłyszawszy te słowa, wyprowadził Jezusa na zewnątrz i zasiadł na trybunale, na miejscu, które się zwie Litostrotos, a po hebrajsku Gabbata.",
      "A było to w dniu Przygotowania Paschy, około godziny szóstej. I rzecze do Żydów: Oto król wasz!",
      "A oni zawołali: Precz, precz z nim, ukrzyżuj go! Mówi im Piłat: Króla waszego mam ukrzyżować? Odpowiedzieli przedniejsi kapłani: Nie mamy króla, tylko cesarza.",
      "Wtedy wydał go im na śmierć krzyżową. Zabrali więc Jezusa.",
      "I dźwigając krzyż dla siebie, wyszedł na owe miejsce, które się nazywa miejscem Trupiej Głowy, a po hebrajsku: Golgota.",
      "Tam go ukrzyżowali, a z nim dwóch innych, z jednej i drugiej strony, pośrodku zaś Jezusa.",
      "A Piłat zrobił też napis i umieścił nad krzyżem. A było napisane: Jezus Nazareński, król żydowski.",
      "Napis ten czytało wielu Żydów, bo miejsce, gdzie został ukrzyżowany, było blisko miasta. A było napisane po hebrajsku, po łacinie i po grecku.",
      "Mówili tedy do Piłata przedniejsi kapłani żydowscy: Nie pisz: Król żydowski, ale że to tylko on mówił: Jestem królem żydowskim.",
      "Odpowiedział Piłat: Com napisał, napisałem.",
      "Żołnierze tedy, gdy ukrzyżowali Jezusa, wzięli szaty jego i podzielili na cztery części, dla każdego po jednej, i tunikę. A tunika nie była szyta, ale od góry całodziana.",
      "Mówili tedy jeden do drugiego: Nie krajmy jej, ale losujmy, czyja ma być; — aby się wypełniło Pismo, które mówi: Podzielili między siebie szaty moje, a o suknię moją rzucili los (Ps. 22,18).",
      "To właśnie uczynili żołnierze. A pod krzyżem Jezusowym stała matka jego i siostra matki jego, Maria Kleofasowa oraz Maria Magdalena.",
      "A gdy Jezus ujrzał matkę i ucznia, którego miłował, stojącego przy niej, rzekł do matki: Niewiasto, oto syn twój!",
      "Potem rzekł uczniowi: Oto matka twoja! I od owej godziny wziął ją ów uczeń pod swoją opiekę.",
      "Potem, Jezus świadom, że wszystko już się wykonało, aby się wypełniło Pismo, powiedział: Pragnę.",
      "A stało tam naczynie napełnione octem i oni włożywszy na trzcinę gąbkę nasiąkniętą octem, podali mu do ust.",
      "Jezus zaś, gdy skosztował octu, rzekł: Wykonało się. I skłoniwszy głowę, oddał ducha.",
      "Żydzi tedy (ponieważ był to dzień Przygotowania), aby przez szabat ciała nie zostały na krzyżu (albowiem ów dzień szabatu był uroczystym), prosili Piłata, aby im połamano nogi i zdjęto ich.",
      "Przyszli przeto żołnierze i połamali nogi pierwszemu i drugiemu, którzy z nim byli ukrzyżowani.",
      "A skoro podeszli do Jezusa i zobaczyli, że już umarł, nie łamali nóg jego,",
      "ale jeden z żołnierzy włócznią przebił bok jego, a natychmiast wypłynęła krew i woda.",
      "Ten, który to widział, daje o tym świadectwo i prawdziwe jest jego świadectwa i wie on, że prawdę mówi, abyście i wy wierzyli.",
      "Stało się to bowiem, aby się wypełniło Pismo: Kości jego nie będą łamane (Wyjśc. 12,46).",
      "A na innym miejscu mówi Pismo: Zobaczą, kogo przebodli (Zach. 12,10).",
      "A potem prosił Piłata Józef z Arymatei (który był uczniem Jezusa, lecz w ukryciu, z bojaźni przed Żydami), by mógł zabrać ciało Jezusa. I Piłat zezwolił. Przyszedł więc i zabrał ciało jego.",
      "A przybył też i Nikodem, ten, który dawniej przyszedł był do niego w nocy, niosąc około stu funtów przyprawy mirry i aloesu.",
      "Wzięli tedy ciało Jezusowe i obwiązali je w prześcieradła z wonnościami, jak jest zwyczajem grzebać u Żydów.",
      "A na miejscu, gdzie go ukrzyżowano, był ogród, w ogrodzie zaś nowy grobowiec, w którym jeszcze nikt nie był złożony.",
      "Tam tedy, z powodu żydowskiego dnia Przygotowania złożyli Jezusa, bo grobowiec był blisko."
    ],
    [
      "A pierwszego dnia tygodnia, rankiem, gdy jeszcze był mrok, idzie do grobowca Maria Magdalena — i widzi kamień odsunięty od grobu.",
      "Biegnie więc i przybywa do Szymona Piotra i do drugiego ucznia, którego miłował Jezus, i mówi im: Zabrano Pana z grobu, a nie wiemy, gdzie go położono.",
      "Wyszedł tedy Piotr i ów drugi uczeń i podążyli do grobowca.",
      "Biegli obaj razem, ale ów drugi uczeń wyprzedził Piotra i pierwszy przybył do grobu.",
      "A nachyliwszy się dostrzegł leżące prześcieradła; nie wszedł tam jednak.",
      "Za nim przybywa Szymon Piotr. Ten wszedł do grobowca. I widzi leżące prześcieradła",
      "oraz chustę, która była na jego głowie leżącą nie razem z prześcieradłami, ale zwiniętą osobno.",
      "Wtedy wszedł i ów uczeń, który pierwszy przybył do grobu — zobaczył i uwierzył.",
      "Jeszcze bowiem nie rozumieli Pisma, że trzeba było, aby on powstał z martwych.",
      "Wrócili tedy uczniowie znowu do siebie.",
      "A Maria stała u grobu i płakała. A płacząc nachyliła się i zajrzała do grobu.",
      "I oto widzi dwóch aniołów w bieli siedzących; jednego u głowy, a drugiego u nóg, gdzie było złożone ciało Jezusowe.",
      "I mówią do niej: Niewiasto, czemu płaczesz? Rzekła im. Wzięto Pana mego, a nie wiem, gdzie go położono.",
      "To powiedziawszy, obróciła się za siebie — i oto widzi Jezusa stojącego; a nie wiedziała, że to Jezus.",
      "Powiedział do niej Jezus: Niewiasto, czemu płaczesz? Kogo szukasz? A ona mniemając, że to ogrodnik, mówi mu: Panie, jeśli ty go zabrałeś, powiedz mi, gdzieś go złożył, a ja go wezmę.",
      "Odrzekł jej Jezus: Mario! Ona, obróciwszy się, rzekła mu: Rabboni! (co znaczy: Nauczycielu).",
      "Mówi jej Jezus: Nie dotykaj mnie, jeszcze bowiem nie wstąpiłem do Ojca. Ale idź do braci moich i powiedz im: Wstępuję do Ojca mego i Ojca waszego, Boga mego i Boga waszego.",
      "Przyszła więc Maria Magdalena oznajmiając uczniom: Widziałam Pana i to mi powiedział.",
      "A wieczorem dnia owego, pierwszego po szabacie, gdy drzwi były zamknięte tam, gdzie przebywali uczniowie, z bojaźni przed Żydami, przyszedł Jezus, stanął między nimi i mówi do nich: Pokój wam.",
      "A to powiedziawszy ukazał im ręce i bok. Uradowali się tedy uczniowie ujrzawszy Pana.",
      "I rzekł do nich znowu: Pokój wam. Jako mnie posłał Ojciec, i ja was posyłam.",
      "To powiedziawszy tchnął na nich mówiąc: Przyjmijcie Ducha Świętego, którym odpuścicie grzechy, są im odpuszczone,",
      "a którym zatrzymacie, są im zatrzymane.",
      "A Tomasz, jeden z dwunastu, zwany Didymos, nie był razem z nimi, kiedy przyszedł Jezus.",
      "Mówili mu tedy inni uczniowie: Widzieliśmy Pana. A on im rzekł: Jeżeli nie ujrzę na rękach jego przebicie gwoźdźmi i nie włożę ręki mojej w bok jego, nie uwierzę.",
      "A po ośmiu dniach byli znowu uczniowie jego w domu i Tomasz z nimi. Wszedł Jezus, a drzwi były zamknięte, stanął między nimi i powiedział: Pokój wam.",
      "Potem rzekł do Tomasza: Włóż tu palec i oglądaj ręce moje, i wyciągnij rękę, i włóż w bok mój, a nie bądź niewiernym, lecz wierzącym.",
      "A odpowiadając Tomasz rzekł mu: Pan mój i Bóg mój.",
      "Rzekł mu Jezus: Uwierzyłeś dlatego, żeś mnie ujrzał. Błogosławieni, którzy nie widzieli, a uwierzyli.",
      "Wiele też innych jeszcze cudów zdziałał Jezus wobec uczniów, które nie są w tej księdze spisane.",
      "Te zaś spisane są, abyście wierzyli, że Jezus jest Chrystusem, Synem Bożym, i żebyście przez wiarę żywot mieli w imię jego."
    ],
    [
      "Potem ukazał się znowu Jezus uczniom nad Morzem Tyberiadzkim. A ukazał się tak oto:",
      "Byli razem Szymon Piotr i Tomasz zwany Didymos, Natanael z Kany Galilejskiej, synowie Zebedeusza i dwaj inni z uczniów jego.",
      "Powiedział do nich Szymon Piotr: Idę łowić ryby. Mówią mu: Pójdziemy i my z tobą. Poszli więc i wsiedli do łodzi, ale tej nocy nic nie ułowili.",
      "A kiedy już świtało, stanął Jezus na brzegu, ale uczniowie nie poznali, że to on był.",
      "Rzekł im tedy Jezus: Dzieci, a macie co jeść? Odpowiedzieli mu: Nie!",
      "Rzekł im: Zapuśćcie sieć po prawej stronie łodzi, a znajdziecie. Zapuścili tedy, a niebawem nie mogli uciągnąć z powodu mnóstwa ryb.",
      "Wtedy ów uczeń, którego miłował Jezus, powiada do Piotra: To Pan! A Szymon Piotr usłyszawszy, że to Pan, przywdział suknię (był bowiem nagi) i rzucił się w morze.",
      "Inni zaś uczniowie przypłynęli w łodzi (byli bowiem niedaleko od brzegu, w odległości około dwustu łokci) ciągnąc sieć z rybami.",
      "A oto, gdy wyszli na ląd, widzą żar ogniska, rybę na nim leżącą i chleb.",
      "Powiedział im Jezus: Przynieście parę ryb, któreście teraz złowili.",
      "Poszedł Szymon Piotr i wyciągnął na ląd sieć napełnioną wielkimi rybami, których było sto pięćdziesiąt trzy. A chociaż było ich tyle, nie porwała się sieć.",
      "Mówi im Jezus: Pójdźcie, jedzcie! I nikt z uczniów nie śmiał go zapytać: Ktoś ty jest? Bo wiedzieli, że to Pan.",
      "A Jezus zbliża się, bierze chleb i daje im; podobnie i rybę.",
      "Tak to już po raz trzeci ukazał się Jezus uczniom, odkąd powstał z martwych.",
      "Kiedy się tedy posilili, rzekł Jezus do Szymona Piotra: Szymonie, synu Jana! Miłujesz mnie więcej niż ci? Mówi mu: Tak, Panie, ty wiesz, że cię miłuję. Rzekł mu: Paś baranki moje!",
      "Rzekł mu powtórnie: Szymonie, synu Jana! Miłujesz mnie? Mówi: Tak, Panie, ty wiesz, że cię miłuję. Rzecze mu:Czuwaj nad owcami moimi!",
      "Rzecze mu po raz trzeci: Szymonie, synu Jana! Miłujesz mnie? Zasmucił się Piotr, że mu po raz trzeci rzekł: Miłujesz mnie? I powiedział do niego: Panie, ty wszystko wiesz, ty wiesz, że cię miłuję. Rzekł mu Jezus: Paś owce moje!",
      "Zaprawdę, zaprawdę powiadam ci, kiedy byłeś młodym, przepasywałeś się i chodziłeś, dokąd chciałeś; lecz gdy się zestarzejesz, wyciągniesz ręce swoje, a kto inny cię przepasze i poprowadzi tam, dokąd ty nie chcesz.",
      "A to powiedział zapowiadając, jaką śmiercią miał uwielbić Boga. I to powiedziawszy, rzecze mu: Pójdź za mną.",
      "A Piotr obróciwszy się, zobaczył ucznia, którego miłował Jezus, idącego za sobą, który też przy wieczerzy spoczywał na piersiach Jezusa, i mówił: Panie, kto jest ten, co cię wyda?",
      "Tego to, zobaczywszy Piotr, pyta Jezusa: Panie, a z tym co będzie?",
      "Rzekł mu Jezus: A gdybym zechciał, aby on został, aż przyjdę — co tobie do tego? Ty pójdź za mną.",
      "Rozeszła się tedy wieść między braćmi, że uczeń ów nie umrze. Ale Jezus nie powiedział: Nie umrze, ale: Gdybym zechciał, aby on został, aż przyjdę — co tobie do tego?",
      "I właśnie ów uczeń daje świadectwo o tym i napisał to, a wiemy, że świadectwo jego jest prawdziwe.",
      "Wiele też innych rzeczy dokonał Jezus, ale gdyby każdą z nich opisywać, to myślę, że ksiąg, które by się miało napisać nie pomieściłby cały świat.1"
    ]
  ],
  [
    [
      "W pierwszej księdze opowiedziałem, Teofilu, o wszystkim, co Jezus uczynił był i czego nauczał od początku",
      "aż do dnia, w którym, gdy przez Ducha Świętego pouczył wybranych przez siebie Apostołów, wzięty był do nieba.",
      "Im też po swojej męce ukazał się jako żyjący, dając im tego liczne dowody, zjawiając się wobec nich przez dni czterdzieści i pouczając o Królestwie Bożym.",
      "A gdy ich zgromadził nakazał im, aby nie odchodzili z Jerozolimy, ale oczekiwali obietnicy Ojca, „ o której słyszeliście — mówił — z ust moich\";",
      "Jan bowiem chrzcił tylko wodą, a wy po niewielu dniach będziecie ochrzczeni Duchem Świętym.",
      "Ci więc, którzy się zebrali, zapytywali go: „Panie czy teraz odbudujesz królestwo Izraela?\"",
      "Ale on odrzekł: Nie należy to do was, abyście znali czas i chwile wybrane przez Ojca na mocy najwyższej jego władzy,",
      "ale otrzymacie moc Ducha Świętego, kiedy zstąpi na was i będziecie mi świadkami w Jerozolimie i w całej Judei, i Samarii, i aż po krańce ziemi.",
      "A gdy to powiedział w ich oczach uniósł się w górę i obłok osłonił go przed ich wzrokiem.",
      "I gdy oni pilnie patrzyli za oddalającym się ku niebu, oto stanęli przy nich dwaj mężowie w białych szatach,",
      "którzy rzekli: „Galilejczycy, czemu stoicie zapatrzeni w niebo? Oto Jezus, który spośród was wzięty jest do nieba, przyjdzie tak, jakoście go widzieli idącego ku niebu.",
      "Wówczas wrócili do Jerozolimy z góry, zwanej Oliwną, leżącej w pobliżu Jerozolimy w odległości drogi szabatowej.",
      "A kiedy tam przybyli, weszli do wieczernika, gdzie też pozostali: Piotr i Jan, Jakub i Andrzej, Filip i Tomasz, Bartłomiej i Mateusz, Jakub Alfeusz i Szymon Zelota, i Juda Jakubów.",
      "Wszyscy oni trwali jednomyślnie na modlitwie wraz z niewiastami, Maryją Matką Jezusa i z braćmi jego.",
      "A w owe dni powstał Piotr wpośród braci (a był tam poczet osób zebranych około stu dwudziestu) i rzekł:",
      "„Bracia! Musiało się wypełnić Pismo, jako Duch Święty w nim przepowiadał przez usta Dawida o Judaszu, który stał się przewodnikiem tych, co pojmali Jezusa.",
      "Należał on do naszego grona i współuczestniczył w naszym posługiwaniu.",
      "Ten więc nabył pole z zapłaty uzyskanej za niegodziwość, a rzuciwszy się głową na dół, rozpękł się na dwoje i wypłynęły wszystkie jego wnętrzności.",
      "I stało się to wiadome wszystkim mieszkańcom Jerozolimy tak, że i pole to nazwano w ich własnym języku Hakeldama, to jest pole krwi.",
      "Napisane jest bowiem w księdze Psalmów: Niech mieszkanie jego stanie się pustkowiem i niech się nie znajdzie nikt, kto by w nim zamieszkał, a urząd jego niech zabierze inny (Ps. 69,25; 109,8).",
      "Zatem trzeba, aby jeden z tych ludzi, którzy się z nami zbierali przez cały czas, gdy Pan Jezus przebywał między nami —",
      "poczynając od chrztu Jana aż do dnia, w którym zabrany był od nas do nieba — z nami wspólnie zaświadczał o Jego zmartwychwstaniu.",
      "I stawiono dwóch: Józefa, zwanego Barsabą, który miał przydomek Justus, i Macieja.",
      "A modląc się, mówili: „Ty Panie, który znasz serca wszystkich, okaż któregoś z tych dwóch wybrał,",
      "aby zajął miejsce w tym apostolskim posługiwaniu, któremu sprzeniewierzył się Judasz, aby pójść własną drogą.",
      "I rozdano im losy. A los padł na Macieja i zaliczono go do grona jedenastu Apostołów."
    ],
    [
      "A kiedy nadszedł dzień Pięćdziesiątnicy byli wszyscy razem na tym samym miejscu.",
      "I stał się z nagła z nieba szum, jakby zerwał się gwałtowny wicher i napełnił cały dom, w którym siedzieli.",
      "I ukazały się im rozdzielone języki jak gdyby ognia i na każdym z nich z osobna spoczął jeden.",
      "I wszyscy napełnieni byli Duchem Świętym, i poczęli mówić obcymi językami, jako im Duch (Święty) dozwalał mówić.",
      "A przebywali w Jerozolimie Żydzi, ludzie nabożni, pochodzący ze wszystkich krajów, jakie są pod niebem.",
      "Gdy więc rozległ się ten szum, zbiegło się mnóstwo ludzi i ogarnęła ich trwoga, bo każdy słyszał ich jak przemawiali w jego języku.",
      "Toteż bardzo zdumiewali się wszyscy i mówili zdziwieni: „Czyż ci wszyscy, którzy mówią, nie są Galilejczykami?",
      "Jakże więc słyszymy każdy z nas swój własny język, w którym się urodziliśmy?",
      "Partowie i Medowie, Elamici i mieszkańcy Mezopotamii, Judei i Kapadocji, Pontu i Azji,",
      "Frygii i Pamfilii, Egiptu i ziem libijskich leżących koło Cyreny i przybysze z Rzymu,",
      "Żydzi i prozelici, Kreteńczycy i Arabowie — czy nie słyszymy ich mówiących w naszych językach o wielkich sprawach Bożych?\"",
      "Zdumiewali się więc wszyscy, a nie wiedząc co sądzić, mówili jeden do drugiego: „Cóż to ma znaczyć?\"",
      "Inni zaś mówili naśmiewając się: opili się młodym winem.",
      "A Piotr wraz z jedenastoma powstawszy głośno przemówił do nich: Judejczycy i wszyscy mieszkańcy Jerozolimy! Niech słowa moje dotrą do waszych uszu i niechże wam to będzie wiadome:",
      "że nie są oni, jak mniemacie, pijani, bo jest trzecia godzina dnia,",
      "ale spełniło się to, co było zapowiedziane przez Proroka Joela:",
      "Stanie się w ostateczne dni — mówi Pan — ześlę Ducha mojego na każdego człowieka, a synowie wasi jak i córki wasze będą prorokowali, młodzieńcy wasi widzenia mieć będą, a starcy wasi będą śnili we śnie.",
      "A także na sługi moje i na służebnice moje ześlę Ducha mojego w one dni i będą prorokowali.",
      "I uczynię dziwy na niebie w górze i znaki w dole, na ziemi, Krew i ogień, i kłęby dymu.",
      "Słońce zamieni się w ciemności, a księżyc — w krew, zanim nadejdzie dzień Pański wielki i jawny.",
      "I stanie się, że każdy zbawienia dostąpi, ktokolwiek imienia Pańskiego wzywać będzie (Joel. 2,28-32).",
      "Izraelici! Posłuchajcie tych słów: Jezusa Nazareńskiego, męża, którego Bóg wskazał wam przez cuda, dziwy i znaki, jakie uczynił przez niego wśród was, jak sami wiecie,",
      "tego to, gdy według zakreślonego z góry postanowienia i przejrzenia Bożego został wydany, wyście przez ręce złoczyńców przybili do krzyża i zgładzili.",
      "Ale Bóg go wskrzesił, zachowując od cierpień otchłani, albowiem było niemożliwe, aby nad nim zapanowała.",
      "Dawid bowiem mówi o nim: Miałem Pana zawsze przed oczyma mymi, bo jest po mojej prawicy, abym się nie zachwiał.",
      "Dlatego uweseliło się serce moje i rozradował język mój. A nadto i ciało moje odpocznie w nadziei,",
      "albowiem nie zostawisz duszy mej w otchłani ani nie dozwolisz, by święty twój uległ skażeniu.",
      "Oznajmiłeś mi drogi żywota i napełnisz mnie błogością przed obliczem twoim (Ps. 16,8-11).",
      "Bracia! Wolno mi śmiało powiedzieć wam o patriarsze Dawidzie, że umarł i był pogrzebany, a grób jego zachował się u nas aż po dzień dzisiejszy.",
      "Będąc jednak Prorokiem i wiedząc, że Bóg uroczyście zaręczył mu, iż jego potomek zasiądzie na tronie jego,",
      "w widzeniu proroczym mówił o zmartwychwstaniu Chrystusa: albowiem ani nie pozostał w otchłani, ani ciało jego nie uległo zniszczeniu.",
      "Tego to Jezusa Bóg wskrzesił, czego my wszyscy jesteśmy świadkami.",
      "Prawicą tedy Bożą wywyższony, otrzymał obietnicę Ducha Świętego od Ojca i zesłał go, jak sami widzicie i słyszycie.",
      "Albowiem Dawid nie wstąpił do nieba, a jednak powiada: Rzekł Pan do Pana mego: Zasiądź po prawicy mej,",
      "aż uczynię nieprzyjaciół twoich podnóżkiem stóp twoich (Ps.110,1).",
      "Niech więc wie najpewniej cały dom Izraela, że i Panem, i Chrystusem uczynił go Bóg, tego Jezusa, któregoście wy ukrzyżowali.",
      "Słysząc to przejęli się w sercu żalem i rzekli do Piotra i pozostałych Apostołów: „Cóż mamy czynić, bracia?\"",
      "A Piotr do nich: Czyńcie, mówi, pokutę i niechaj każdy z was ochrzci się w imię Jezusa Chrystusa dla odpuszczenia grzechów waszych, a otrzymacie dar Ducha Świętego.",
      "Obietnica to bowiem dla was i dla synów waszych, i dla wszystkich, co są daleko, których przywoła Pan Bóg nasz.",
      "Wielu też innymi słowy zaklinał ich i zachęcał mówiąc: Ratujcie się spośród tego przewrotnego narodu.",
      "Ci zaś, którzy przyjęli jego słowa, zostali ochrzczeni i przyłączyło się owego dnia około trzech tysięcy dusz.",
      "I trwali w nauce apostolskiej i wspólnocie, w łamaniu chleba i w modlitwach.",
      "A każdego przejmował lęk, działy się bowiem rzeczy dziwne i znaki za sprawą Apostołów.",
      "A wszyscy, którzy uwierzyli, byli razem i mieli wszystko wspólne.",
      "Sprzedawali też majętności i dobytek i obdzielali wszystkich według tego, ile kto potrzebował.",
      "Codziennie także przebywali (jednomyślnie) w świątyni, po domach zaś łamiąc chleb pożywali pokarmy z weselem i prostotą serca,",
      "chwaląc Boga i zyskując łaskę u całego ludu. A Pan każdego dnia pomnażał ich liczbę tymi, którzy mieli być zbawieni."
    ],
    [
      "A Piotr i Jan wstępowali do świątyni o godzinie dziewiątej, która była godziną modlitwy.",
      "I właśnie wnoszono pewnego człowieka chromego od urodzenia; umieszczano go codziennie przy bramie świątyni zwanej „Piękną\", aby prosił o jałmużnę wchodzących do świątyni.",
      "Ten ujrzawszy Piotra i Jana, gdy mieli wejść do świątyni, prosił ich o jałmużnę.",
      "A Piotr wraz z Janem wpatrzywszy się w niego rzekł: „Spojrzyj na nas\".",
      "On zaś zwrócił się ku nim, spodziewając się coś od nich otrzymać.",
      "A Piotr rzekł: „Nie mam, złota ani srebra, ale co mam, to ci daję: W imię Jezusa Chrystusa Nazareńskiego, chodź!\"",
      "I ująwszy go za prawą rękę, podniósł go, a natychmiast umocniły się jego nogi i stopy.",
      "I zerwawszy się powstał i chodził i wszedł z nimi do świątyni, chodząc, skacząc i chwaląc Boga.",
      "A wszyscy ludzie widzieli go, jak chodził i chwalił Boga.",
      "Poznawali bowiem, że to on dla jałmużny siedział przy „Pięknej\" bramie świątyni. I ogarnęło ich zdumienie i podziw dla tego, co się z nim stało.",
      "A kiedy on trzymał się Piotra i Jana, cały lud zdumiony zbiegł się do nich, do krużganka, zwanego Salomonowym.",
      "Co widząc Piotr przemówił do ludu: Izraelici! Cóż się temu dziwicie albo czemu się nam przypatrujecie, jakbyśmy to własną mocą czy pobożnością sprawili, że on chodzi?",
      "Bóg Abrahama i Izaaka, i Jakuba, Bóg ojców naszych uwielbił syna swego, Jezusa, któregoście wy wydali i zaparli się przed Piłatem, gdy ten sądził, że należy go uwolnić.",
      "A wy zaparliście się świętego i sprawiedliwego i prosiliście, aby wam ułaskawił mordercę;",
      "zabiliście dawcę życia, którego Bóg wskrzesił z martwych, czego my świadkami jesteśmy.",
      "A przez wiarę w imię jego, ten którego widzicie i znacie, został umocniony i wiara przez niego uzyskana, dała mu zupełne zdrowie wobec was wszystkich.",
      "Ale teraz, bracia, wiem, żeście to z nieświadomości uczynili, tak jak i przełożeni wasi.",
      "Tak to Bóg spełnił to, co był zapowiedział przez usta wszystkich Proroków, że Chrystus jego miał cierpieć.",
      "Pokutujcie przeto i nawróćcie się, aby grzechy wasze były zgładzone,",
      "aby nadeszły od Pana czasy ochłody. Aby też posłał zapowiedzianego wam Jezusa Chrystusa,",
      "który ma przebywać w niebie, aż do czasu odnowienia wszechrzeczy, co przepowiedział Bóg od wieków przez usta świętych Proroków swoich.",
      "Wszak Mojżesz powiedział: Proroka wam wzbudzi Pan Bóg nasz spośród braci waszych jako i ja jestem. Słuchać go będziecie we wszystkim, co wam powie.",
      "I stanie się, że każdy kto by nie słuchał owego Proroka, wykorzeniony będzie spośród narodu (Powt. 18,15,18) .",
      "A począwszy od Samuela i tych, co po nim byli, wszyscy Prorocy głoszący proroctwa zapowiadali te dni.",
      "Jesteście synami Proroków i przymierza, które Bóg zawarł z ojcami waszymi mówiąc do Abrahama: I błogosławione będą w potomstwie twoim wszystkie narody ziemi (Rodz. 22,18).",
      "Wam też najpierw Bóg, wskrzesiwszy syna swego, posłał go, aby wam pobłogosławił, żeby się każdy odwrócił od swych nieprawości\"."
    ],
    [
      "A w czasie gdy oni przemawiali do ludu, nadeszli kapłani, dowódca straży świątynnej i saduceusze,",
      "zaniepokojeni, że nauczali lud i zapowiadali zmartwychwstanie w Jezusie.",
      "I pojmali ich, i wtrącili do więzienia aż do dnia następnego; był już bowiem wieczór.",
      "Wielu zaś z tych, którzy słyszeli tę naukę, uwierzyło, a liczba ich wynosiła około pięciu tysięcy mężów.",
      "I stało się, że nazajutrz zebrali się w Jerozolimie ich przełożeni, starsi i uczeni w Piśmie:",
      "Annasz, najwyższy kapłan, Kajfasz, Jonatan, Aleksander i wszyscy, którzy byli z rodu arcykapłańskiego.",
      "A postawiwszy ich pośrodku pytali: Jaką mocą albo w czyim imieniu uczyniliście to?",
      "Wtedy Piotr napełniony Duchem Świętym rzekł do nich: Przełożeni ludu i starsi!",
      "Jeżeli nas dzisiaj badają z powodu dobrego uczynku, przez który człowiek chory odzyskał zdrowie,",
      "to niech wiadome będzie wam wszystkim i całemu ludowi izraelskiemu, że (stało się to) przez imię Jezusa Chrystusa Nazareńskiego, którego wy ukrzyżowaliście, a Bóg wskrzesił z martwych; to imię sprawiło, że ów chory stoi zdrowy przed wami.",
      "Ten jest owym kamieniem wzgardzonym przez was budujących, który stał się kamieniem węgielnym.",
      "I w żadnym innym nie masz zbawienia, albowiem nie masz żadnego innego imienia pod niebem, danego ludziom, w którym moglibyśmy być zbawieni.",
      "Widząc tedy odwagę Piotra i Jana, a wiedząc, że to ludzie nieuczeni i prości, zdumiewali się i poznali, że to oni byli z Jezusem.",
      "A patrząc na owego człowieka uzdrowionego stojącego z nimi, nie mieli co na to odpowiedzieć.",
      "Polecili im zatem opuścić sanhedryn, rozprawiając między sobą",
      "i mówiąc: Cóż mamy począć z tymi ludźmi? Bo, że jawny cud został przez nich uczyniony, wiadomo wszystkim mieszkańcom Jerozolimy, nie możemy temu zaprzeczyć.",
      "Ale, aby się to bardziej nie rozgłaszało między ludem, zabrońmy im pod karą, aby więcej do nikogo z ludzi w imię to nie przemawiali.",
      "I przywoławszy ich, zakazali im w ogóle mówić albo też nauczać w imię Jezusa.",
      "Piotr jednak i Jan odpowiedzieli im: Sami osądźcie, czy wobec Boga słuszne jest bardziej słuchać was aniżeli Boga?",
      "Nie możemy bowiem nie mówić tego, cośmy widzieli i słyszeli.",
      "A oni zagroziwszy im wypuścili ich, nie wiedząc, jakby ich ukarać, a to ze względu na lud. Wszyscy bowiem wysławiali Boga za to, co się stało.",
      "A więcej niż czterdzieści lat miał człowiek, który doznał tego cudu uzdrowienia.",
      "A kiedy ich wypuszczono, przyszli do swoich i oznajmili im, co im powiedzieli arcykapłani i starsi.",
      "Wysłuchawszy tego jednomyślnie wznieśli głos do Boga mówiąc: Panie, Ty któryś stworzył niebo i ziemię, morze i wszystko, co w nich jest,",
      "Ty za sprawą Ducha Świętego powiedziałeś przez usta Dawida, sługi swego: Czemu wzburzyły się narody, a ludy próżne knują zamysły?",
      "Powstali królowie ziemscy i książęta stanęli społem przeciw Panu i przeciw Chrystusowi Jego (Ps. 2,1-2).",
      "Albowiem złączyli się istotnie w tym mieście Herod i Piłat Poncjusz z poganami i ludem izraelskim przeciw świętemu synowi twemu, Jezusowi, któregoś Ty namaścił,",
      "ażeby uczynić to, co przedtem postanowiły, ręka twoja i wola twoja, aby się stało.",
      "A teraz, Panie, wejrzyj na ich groźby i dozwól sługom twoim głosić słowo twoje z całą odwagą,",
      "podczas gdy Ty twą rękę wyciągniesz, aby uzdrawiać i czynić cuda i znaki w imię świętego syna twojego, Jezusa.",
      "A kiedy się modlili, zatrzęsło się miejsce, gdzie byli zebrani i napełnieni byli wszyscy Duchem Świętym, i głosili słowo Boże z odwagą.",
      "A mnóstwo wierzących miało jedno serce i jedną duszę i nikt z nich nie nazywał swoim tego, co posiadał, ale wszystko mieli wspólne.",
      "Apostołowie zaś z wielką mocą świadczyli o zmartwychwstaniu Pana Jezusa, a łaska wielka była w nich wszystkich,",
      "bo nie było między nimi nikogo w niedostatku. Albowiem ci, którzy posiadali rolę albo domy, sprzedawali je i przynosili zapłatę za to, co sprzedali",
      "i składali u stóp Apostołów. A wydzielano każdemu, ile komu było potrzeba.",
      "Tak też i Józef, zwany przez Apostołów Barnabą, (co znaczy syn pocieszenia), lewita, rodem z Cypru,",
      "mając rolę sprzedał ją, przyniósł zapłatę i złożył u stóp Apostołów."
    ],
    [
      "Pewien człowiek imieniem Ananiasz i jego żona Safira sprzedali posiadłość.",
      "Za wiedzą żony ujął on część należności za rolę, a resztę przyniósł i złożył u stóp Apostołów.",
      "I rzekł Piotr: Ananiaszu, czemu to szatan opętał twoje serce, abyś kłamał Duchowi Świętemu, zabrawszy dla siebie część z należności za rolę?",
      "Czyż — nie sprzedana — nie była twoja, a to coś za nią dostał, czyż nie należało do ciebie? Czemu dopuściłeś do swego serca taki uczynek? Nie ludziom skłamałeś, ale Bogu.",
      "Ananiasz tedy posłyszawszy te słowa padł i skonał. I przestraszyli się wszyscy, którzy tego słuchali.",
      "A młodzieńcy wstali, owinęli go i wyniósłszy, pogrzebali.",
      "A po upływie prawie trzech godzin weszła także jego żona, nie wiedząc, co się stało.",
      "I rzekł do niej Piotr: Powiedz mi, czy za tyle sprzedaliście rolę? A ona odpowiedziała: Tak, za tyle.",
      "Piotr tedy do niej: Czemuście się ułożyli między sobą, aby kusić Ducha Pańskiego? Oto w drzwiach nogi tych, co pogrzebali męża twego, a wyniosą i ciebie.",
      "I natychmiast padła u stóp jego i skonała. A kiedy weszli młodzieńcy, znaleźli ją martwą, wynieśli i pogrzebali koło męża jej.",
      "I strach wielki ogarnął cały Kościół i wszystkich, którzy to słyszeli.",
      "A przez ręce Apostołów działy się wśród ludu liczne znaki i cuda. I przebywali wszyscy zgodnie w krużganku Salomonowym.",
      "Z innych zaś nikt nie śmiał się do nich przyłączyć, ale lud ich uwielbiał.",
      "Coraz bardziej wzrastała liczba wierzących w Pana, mężczyzn i niewiast, tak",
      "że (nawet) na ulice wynoszono chorych i kładziono na noszach i łożach, aby przynajmniej cień przechodzącego Piotra padł na którego z nich.",
      "A wielu przybywało z okolicznych miast do Jerozolimy, przynosząc chorych i dręczonych przez duchy nieczyste i wszyscy odzyskiwali zdrowie.",
      "Powstawszy tedy arcykapłan i wszyscy, co przy nim byli (to jest sekta saduceuszów), zawrzeli zawiścią,",
      "a pojmawszy Apostołów wtrącili ich do więzienia publicznego.",
      "Ale Anioł Pański w ciągu nocy otworzył bramy więzienia i wyprowadziwszy ich rzekł:",
      "Idźcie, a stanąwszy w świątyni głoście ludowi wszystkie słowa tego żywota.",
      "Usłyszawszy to weszli z brzaskiem dnia do świątyni i zaczęli nauczać. A gdy nadszedł arcykapłan i ci, co z nim byli, zwołali sanhedryn i całą starszyznę synów Izraela, posyłając do więzienia, aby ich przyprowadzono.",
      "Ale słudzy, którzy poszli nie znaleźli ich w więzieniu. Wrócili więc z oznajmieniem:",
      "Więzienie znaleźliśmy wprawdzie zamknięte z całą starannością i strażników stojących przy drzwiach, po otwarciu jednak nie znaleźliśmy wewnątrz nikogo.",
      "Słysząc taką wieść dowódca straży świątynnej i przedniejsi kapłani nie mogli pojąć, co się z nimi stać mogło.",
      "A nadszedłszy ktoś doniósł im: Oto ludzie, których wtrąciliście do więzienia, stoją w świątyni i nauczają lud.",
      "Wtedy dowódca straży odszedł ze sługami i przyprowadził Apostołów nie używając siły; obawiali się bowiem ukamienowania przez lud.",
      "A gdy ich przywiedli, postawili przed sanhedrynem. I zapytał ich arcykapłan:",
      "Surowo wam zakazaliśmy, abyście nie nauczali w to imię. A oto całą Jerozolimę napełniliście nauką waszą i chcecie ściągnąć na nas krew tego człowieka.",
      "A Piotr i Apostołowie odpowiedzieli: Bardziej trzeba słuchać Boga niż ludzi.",
      "Bóg ojców naszych wskrzesił Jezusa, któregoście wy zgładzili, zawiesiwszy na drzewie.",
      "Jego to Bóg wywyższył prawicą swoją, jako Pana i Zbawiciela, by skłonił Izraela do pokuty i dał mu odpuszczenie grzechów.",
      "A my jesteśmy świadkami tych rzeczy, o których mówimy, a także Duch Święty, którego Bóg dał wszystkim, co mu są posłuszni.",
      "Kiedy to usłyszeli, wpadli w gniew i zamierzali ich zgładzić.",
      "Powstał jednak w sanhedrynie faryzeusz pewien, imieniem Gamaliel, uczony w Prawie, poważany przez cały lud. Polecił usunąć ludzi na pewien czas",
      "i rzekł do obecnych: Izraelici! Zastanówcie się dobrze, co z tymi ludźmi uczynić.",
      "Nie tak dawno zjawił się Teodas i twierdził, że jest kimś. I przyłączyło się do niego około czterystu ludzi. A jednak zabity został i wszyscy, co mu wierzyli, rozproszyli się, znikając bez śladu.",
      "Potem w czasie spisu ludności wystąpił Judasz Galilejczyk i uwiódł lud za sobą. I on zginął i wszyscy, co mu zaufali, zostali rozproszeni.",
      "A przeto i teraz powiadam wam, pozostawcie w spokoju tych ludzi, i uwolnijcie ich. Albowiem jeśli od ludzi wyszła ta myśl, albo ta sprawa, wniwecz się obróci.",
      "Jeśli jednak z Boga jest, nie zdołacie ich zniszczyć, aby się nie okazało, że z Bogiem walczycie.",
      "A przywoławszy Apostołów polecili ich wychłostać i zabroniwszy im przemawiać w imię Jezusa, wypuścili ich.",
      "A oni wracali sprzed sanhedrynu z radością, że stali się godni dla imienia Jezusa zniewagi cierpieć.",
      "Codziennie też nie zaprzestawali nauczania w świątyni i po domach, głosząc dobrą nowinę o Jezusie Chrystusie."
    ],
    [
      "A wtedy, gdy liczba uczniów wzrastała, zaczęli szemrać helleniści przeciw Żydom, że przy codziennym udzielaniu pomocy zaniedbywano ich wdowy.",
      "Toteż dwunastu zwoławszy zgromadzenie uczniów, rzekło: Nie jest słuszne, abyśmy zaniedbywali słowo Boże, a obsługiwali stoły.",
      "Upatrzcie tedy, bracia, spomiędzy siebie siedmiu mężów, cieszących się uznaniem, pełnych Ducha Świętego i mądrości, których będziemy mogli wyznaczyć do tej sprawy.",
      "My natomiast pilnować będziemy modlitwy i posługi słowa.",
      "I podobała się ta mowa całemu zgromadzeniu. I wybrali Szczepana, męża pełnego wiary i Ducha Świętego, Filipa, Prochora, Nikanora, Tymona, Parmenasa i Mikołaja prozelitę z Antiochii.",
      "Stawili ich przed Apostołami, a ci, modląc się, włożyli na nich ręce.",
      "A słowo Boże wzrastało i mnożyła się znacznie liczba uczniów w Jerozolimie; a nawet bardzo wielu kapłanów przyjmowało wiarę.",
      "A Szczepan pełen łaski i męstwa czynił cuda i znaki wielkie wśród ludu.",
      "Wówczas wystąpili niektórzy z synagogi, zwanej (synagogą) Wyzwoleńców, Cyrenejczyków i Aleksandryjczyków i tych, którzy byli w Cylicji i Azji, aby rozprawiać ze Szczepanem.",
      "I nie mogli oprzeć się mądrości i Duchowi, z którego natchnienia przemawiał.",
      "Wtedy podstawili ludzi mówiących: Słyszeliśmy, jak wypowiadał on słowa bluźniercze przeciw Mojżeszowi i Bogu.",
      "A tak podburzyli lud, starszych i uczonych w Piśmie, że rzuciwszy się na niego, porwali go i przywiedli przed sanhedryn.",
      "Postawili też fałszywych świadków, którzy mówili: Ten człowiek nie przestaje mówić przeciw temu miejscu świętemu i Prawu.",
      "Albowiem słyszeliśmy go, gdy mówił, że ów Jezus Nazareński zburzy to miejsce i zmieni ustawy, które nam nadał Mojżesz.",
      "A patrząc na niego uważnie wszyscy, którzy zasiadali w sanhedrynie, widzieli oblicze jego niby oblicze anielskie."
    ],
    [
      "Rzekł wtedy arcykapłan: Czy tak się rzeczy mają?",
      "A on odpowiedział: Bracia i ojcowie, słuchajcie! Bóg chwały ukazał się ojcu naszemu, Abrahamowi, gdy był w Mezopotamii, zanim zamieszkał w Haranie",
      "i rzekł do niego: Wyjdź z ziemi twojej i z rodziny twojej, a udaj się do ziemi, którą ci wskażę.",
      "Wtedy wyszedł z ziemi Chaldejskiej i zamieszkał w Haran. A stamtąd po śmierci jego ojca przeniósł go do tej ziemi, w której wy teraz mieszkacie.",
      "A nie dał mu jej w posiadanie nawet na jedną piędź; ale przyobiecał, że da ją w posiadłość jemu a po nim jego potomstwu, chociaż (wówczas) nie miał syna.",
      "I mówił do niego Bóg: Potomkowie jego będą wygnańcami na obczyźnie i podbiją ich w niewolę i uciskać będą przez czterysta lat,",
      "a naród, któremu oni jako niewolnicy będą służyć, ja sądzić będę — powiedział Bóg. A potem wyjdą i będą mi służyć na tym miejscu.",
      "I dał mu przymierze obrzezania; i tak zrodził Izaaka i obrzezał ósmego dnia, a Izaak Jakuba, a Jakub dwunastu patriarchów.",
      "A patriarchowie z zazdrości, jaką żywili wobec Józefa sprzedali go do Egiptu. Ale Bóg był z nim",
      "i wyrwał go ze wszystkich jego udręk i dał mu łaskę i mądrość wobec faraona, króla Egiptu, a ten ustanowił go zwierzchnikiem Egiptu i całego domu swego.",
      "I nastał głód w całym Egipcie i Chanaan i ucisk wielki, a ojcowie nasi nie mieli żywności.",
      "Gdy tedy Jakub posłyszał, że w Egipcie jest zboże, wysłał pierwszy raz ojców naszych,",
      "a za drugim razem Józef dał się poznać braciom swoim: i faraon dowiedział się o rodzie Józefa.",
      "A Józef posławszy (ludzi) sprowadził ojca swego, Jakuba, i całą rodzinę w liczbie siedemdziesięciu pięciu osób.",
      "I przeniósł się Jakub do Egiptu, i umarł on i ojcowie nasi.",
      "I przeniesiono ich do Sychem i złożono w grobowcu, który za cenę srebra kupił Abraham od synów Hemora w Sychem.",
      "A gdy przybliżył się czas obietnicy danej od Boga Abrahamowi, rozrodził się lud i rozmnożył w Egipcie",
      "aż nastał inny król w Egipcie, który nie znał Józefa.",
      "Ten używając podstępu przeciw rodowi naszemu, ciemiężył ojców naszych (zmuszając), iżby wyrzucali swoje niemowlęta, aby nie zostawały przy życiu.",
      "Wówczas urodził się Mojżesz i spodobał się Bogu. I żywiono go w domu jego ojca przez trzy miesiące.",
      "A kiedy go wyrzucono, wzięła go córka faraona i wychowała go sobie za syna.",
      "I wykształcony został Mojżesz we wszelkiej mądrości Egipcjan, a był dzielny w słowach i czynach.",
      "A kiedy skończył lat czterdzieści, powstała w jego sercu myśl, aby odwiedzić swoich braci, synów Izraela.",
      "I ujrzawszy jednego, którego krzywdzono przyszedł mu z pomocą i pomścił skrzywdzonego, zabijając Egipcjanina.",
      "Sądził, że bracia zrozumieją, iż Bóg przez ręce jego daje im wybawienie, ale oni nie zrozumieli.",
      "A nazajutrz, gdy spór wiedli z sobą, zjawił się wśród nich i usiłował ich pogodzić mówiąc: Ludzie, braćmi jesteście, czemu krzywdzicie jeden drugiego?",
      "Lecz ten, który krzywdził bliźniego, odepchnął go mówiąc: Któż cię ustanowił panem i sędzią nad nami?",
      "Czy i mnie chcesz zabić, jak wczoraj zabiłeś Egipcjanina?",
      "Z powodu tych słów uciekł Mojżesz i stał się wygnańcem w ziemi Madian, gdzie zrodził dwóch synów.",
      "A kiedy upłynęło lat czterdzieści, ukazał mu się na pustyni góry Synaj Anioł w płomieniu krzaka gorejącego.",
      "Ujrzawszy to, Mojżesz zdumiał się tym widokiem. A gdy przystąpił, aby się mu przypatrzyć, rozległ się głos Pański:",
      "Jam jest Bóg ojców twoich, Bóg Abrahama, Izaaka i Jakuba. A Mojżesz przeraziwszy się nie śmiał nawet spojrzeć.",
      "I rzekł mu Pan: Zdejmij sandały z nóg twoich, albowiem miejsce, na którym stoisz, ziemią świętą jest.",
      "Napatrzyłem się na ucisk mego ludu w Egipcie, słyszałem jego wzdychanie i zstąpiłem, aby ich wybawić. A teraz pójdź, poślę cię do Egiptu.",
      "Tego to Mojżesza, którego się wyparli mówiąc: „Któż cię ustanowił panem i sędzią?\" — tego Bóg jako pana i wybawiciela wysłał z pomocą Anioła, który ukazał mu się był w krzaku.",
      "Ten ich wyprowadził czyniąc cuda i znaki w ziemi egipskiej i w Morzu Czerwonym i na pustyni przez lat czterdzieści.",
      "Ten to Mojżesz rzekł do synów izraelowych: Proroka powoła wam Bóg spośród braci waszych, jak mnie wzbudził.",
      "On to, przebywając na pustyni z ojcami naszymi i z Aniołem, który do niego mówił na górze Synaj otrzymał wobec zgromadzonych słowa żywota, aby je wam przekazać.",
      "Ale ojcowie nasi nie chcieli mu być posłuszni, odepchnęli go i sercem swoim zwracali się ku Egiptowi",
      "mówiąc do Aarona: Uczyń nam bogów, którzy pójdą przed nami. Nie wiemy bowiem, co się stało z owym Mojżeszem, który nas wywiódł z ziemi egipskiej.",
      "I uczynili w owym czasie cielca i składali ofiarę bałwanowi, a cieszyli się dziełem rąk swoich.",
      "Wtedy odwrócił się Bóg i dozwolił, że oddawali cześć ciałom niebieskim, jak napisane jest w Księdze Proroków: Czyście mnie składali ofiary i dary na pustyni przez lat czterdzieści, o domie Izraela?",
      "I czyż nie obnosiliście namiotu Molocha i gwiazdy bożka Refana, posągi, któreście sobie uczynili, aby im bić pokłony? Dlatego przeniosą was poza Babilon. (Am. 5,25-27)",
      "Przybytek świadectwa mieli ojcowie nasi na pustyni, jak rozkazał im ten, który polecił Mojżeszowi, aby go wykonał według wzoru, który widział.",
      "A ojcowie nasi wziąwszy go wnieśli za czasów Jozuego do posiadłości pogan, których Bóg wygnał sprzed oblicza ojców naszych aż do dni Dawida.",
      "Ten znalazł łaskę w oczach Bożych i prosił, aby mógł znaleźć miejsce dla przybytku Boga Jakubowego.",
      "Ale dopiero Salomon zbudował mu dom.",
      "Jednakże Najwyższy nie zamieszkuje w dziełach rąk ludzkich; jak powiada Prorok:",
      "Niebiosa są mi stolicą, a ziemia podnóżkiem stóp moich. Cóż za dom zbudujecie mi, mówi Pan, albo gdzież jest miejsce odpocznienia mego?",
      "Czyż ręka moja nie uczyniła tego wszystkiego? (Iz. 66,1-2)",
      "Twardego karku, nieobrzezanych serc i uszu, wy zawsze się sprzeciwiacie Duchowi Świętemu, jak ojcowie wasi, tak i wy.",
      "Któregoż to z Proroków nie prześladowali ojcowie wasi? Wszak zabili tych, co przepowiadali przyjście Sprawiedliwego, którego wy teraz staliście się zdrajcami i mordercami,",
      "wy, którzy otrzymaliście prawo z rozkazania Aniołów, a nie zachowywaliście go.",
      "A słuchając tego gniewem zawrzały ich serca i zgrzytali na niego zębami.",
      "A będąc pełen Ducha Świętego i patrząc w niebo, ujrzał chwałę Bożą i Jezusa stojącego po prawicy Bożej.",
      "I rzekł: Oto widzę niebiosa otwarte i Syna Człowieczego stojącego po prawicy Bożej.",
      "A krzycząc głośno, zatkali sobie uszy i wszyscy razem rzucili się na niego.",
      "I wyrzuciwszy go poza miasto kamienowali, a świadkowie złożyli szaty swoje u stóp młodzieńca, zwanego Szawłem",
      "I kamienowali Szczepana, który modlił się głośno mówiąc: Panie Jezu, przyjmij mego ducha.",
      "A padłszy na kolana wołał głośno: Panie, nie policz im grzechu tego. A gdy to powiedział, zasnął w Panu. Szaweł zaś przyzwalał na to zabójstwo."
    ],
    [
      "Wybuchło w owym czasie wielkie prześladowanie Kościoła w Jerozolimie, a wszyscy z wyjątkiem Apostołów rozpierzchli się po ziemiach Judei i Samarii.",
      "Szczepana zaś pogrzebali ludzie bogobojni i wielce go opłakiwali.",
      "A Szaweł burzył Kościół wchodząc do domów, wywlekając mężczyzn i niewiasty i wtrącając ich do więzienia.",
      "Wszakże ci, którzy żyli w rozproszeniu, szli z miejsca na miejsce, głosząc słowo.",
      "A Filip, zaszedłszy do miasta Samarii, głosił im Chrystusa.",
      "I rzesze chętnie i zgodnie skłaniały się do tego, co im mówił Filip, słuchając go i widząc cuda, które czynił.",
      "Wielu opętanych bowiem opuszczały z krzykiem wielkim duchy nieczyste; wielu też sparaliżowanych i chromych odzyskiwało zdrowie.",
      "Toteż wielka radość zapanowała w tym mieście.",
      "A pewien człowiek, imieniem Szymon, który dotychczas zajmował się czarnoksięstwem, zwodził lud Samarii i podawał się za kogoś wielkiego.",
      "I szli za nim wszyscy, wielcy i mali mówiąc: Ten jest ową wielką mocą Bożą.",
      "A szli za nim dlatego, że od dłuższego już czasu omamił ich był swoim czarnoksięstwem.",
      "Kiedy więc uwierzyli Filipowi głoszącemu Ewangelię o Królestwie Bożym i imieniu Jezusa Chrystusa, zarówno mężczyźni, jak i niewiasty przyjmowali chrzest.",
      "Sam Szymon także uwierzył, a skoro przyjął chrzest, całym sercem przystał do Filipa. A widząc znaki i cuda wielkie, które się działy, zdumiewał się wielce.",
      "A Apostołowie, którzy byli w Jerozolimie, usłyszawszy, że Samaria przyjęła słowo Boże, wysłali do nich Piotra i Jana.",
      "Ci po swym przybyciu modlili się za nimi, aby przyjęli Ducha Świętego.",
      "Na nikogo z nich bowiem jeszcze nie zstąpił, ale ochrzczeni byli tylko w imię Pana Jezusa.",
      "Wtedy wkładali na nich ręce i otrzymywali Ducha Świętego.",
      "Gdy zaś ujrzał Szymon, że przez wkładanie rąk Apostołów otrzymuje się Ducha Świętego, przyniósł im pieniądze",
      "i powiedział: Dajcie i mnie taką władzę, aby każdy, na kogo włożę ręce, otrzymał Ducha Świętego. Ale Piotr rzekł do niego:",
      "Pieniądze twoje niech idą z tobą na zatracenie, ponieważ sądziłeś, że dar Boży za pieniądze może być nabyty.",
      "Nie ma dla ciebie cząstki żadnego udziału w tej nauce, bo serce twoje nie jest prawe przed Bogiem.",
      "Czyń zatem pokutę, abyś porzucił twoją nieprawość i błagaj Pana, a może będzie ci odpuszczone to pragnienie twego serca.",
      "Widzę bowiem, żeś żółcią zgorzkniałą i w więzach nieprawości.",
      "A Szymon odpowiedział: Módlcie się wy za mną do Pana, aby nic z tego, coście mówili, nie przyszło na mnie.",
      "A gdy dali świadectwo słowu Pańskiemu i opowiedzieli je, wrócili do Jerozolimy, głosząc Ewangelię także w wielu wioskach samarytańskich.",
      "A Anioł Pański rzekł do Filipa: Wstań, a idź koło południa na drogę wiodącą z Jerozolimy do Gazy. Jest ona pusta.",
      "I powstawszy poszedł. A oto Etiopczyk, rzezaniec, dostojnik królowej etiopskiej, Kandaki, który był jej podskarbim, przybył do Jerozolimy, aby pokłonić się Bogu.",
      "I wracał siedząc na swoim wozie, czytając Izajasza Proroka.",
      "I rzekł Duch do Filipa: Zbliż się i przyłącz do tego wozu.",
      "A Filip przybiegłszy usłyszał go czytającego Izajasza Proroka i rzekł: Czy rozumiesz, co czytasz?",
      "On zaś odpowiedział: Jakże bym mógł, jeśli mię nikt nie pouczy? I prosił Filipa, aby wszedł na wóz i usiadł przy nim.",
      "A miejsce Pisma, które czytał było to: Jako owca na zabicie był prowadzony i jako cichy baranek przed strzygącym go, tak on nie otworzył ust swoich.",
      "W poniżeniu jego praw mu odmówiono. Ród jego któż opisać zdoła. Bo zgładzony będzie z ziemi żywot jego (Iz. 53,7-8).",
      "A rzezaniec, odpowiadając Filipowi, rzekł: Proszę cię, o kim to Prorok mówi? O sobie czy o kim innym?",
      "A Filip otworzywszy usta i zaczynając od tego Pisma, opowiedział mu dobrą nowinę o Jezusie.",
      "A gdy jechali drogą, przybyli nad wodę. I rzekł rzezaniec: Oto woda! Cóż przeszkadza, abym był ochrzczony?",
      "(I rzekł Filip: Jeśli wierzysz z całego serca, wolno ci. A odpowiadając rzekł: Wierzę, że Jezus Chrystus jest Synem Bożym.)",
      "I kazał zatrzymać wóz, obydwaj, Filip i rzezaniec zeszli do wody i ochrzcił go.",
      "A gdy wyszli z wody, Duch Pański porwał Filipa i rzezaniec nie widział go więcej, ale jechał uradowany drogą swoją.",
      "Filip zaś znalazł się w Azocie i obchodząc wszystkie miasta głosił Ewangelię, aż przybył do Cezarei."
    ],
    [
      "A Szaweł, dysząc wciąż groźbami i pragnieniem mordu przeciw uczniom Pańskim, przyszedł do arcykapłana",
      "i prosił go o listy do Damaszku, do synagog, aby mógł, jeśliby znalazł zwolenników tej nauki, mężczyzn i niewiasty, uwięzić ich i przyprowadzić do Jerozolimy.",
      "A zdarzyło się w czasie drogi, że gdy przybliżał się do Damaszku, nagle ogarnęła go światłość z nieba.",
      "I padłszy na ziemię usłyszał głos, mówiący do niego: Szawle, Szawle czemu mnie prześladujesz?",
      "A on rzekł: Kto jesteś, Panie? Ów zaś: Jam jest Jezus, którego ty prześladujesz.",
      "Ale wstań i wejdź do miasta, a tam ci powiedzą, co masz czynić.",
      "A ludzie, którzy z nim byli w drodze, stanęli zdumieni, bo głos wprawdzie słyszeli, ale nikogo nie widzieli.",
      "Powstał wtedy Szaweł z ziemi, a otworzywszy oczy nic nie widział. I ująwszy go za ręce, prowadzili do Damaszku.",
      "I był tam trzy dni, nic nie widząc, ani jadł ani pił.",
      "A był pewien uczeń w Damaszku, imieniem Ananiasz.",
      "I rzekł Pan do niego w widzeniu: Ananiaszu! A on odpowiedział: Otom ja, Panie. A Pan rzekł do niego; Wstań, a idź na ulicę, którą zowią Prostą, a w domu Judy szukaj Tarseńczyka, zwanego Szawłem; właśnie teraz się modli.",
      "I ujrzał (Szaweł) w widzeniu męża, imieniem Ananiasz, jak wchodził i wkładał na niego ręce, aby wzrok odzyskał.",
      "I odpowiedział Ananiasz: Panie, słyszałem od wielu o tym człowieku, ile złego uczynił świętym twoim w Jerozolimie,",
      "a i tu ma władzę najwyższych kapłanów, aby więził wszystkich, którzy wzywają imienia Twego.",
      "I rzekł do niego Pan: Idź, albowiem on mi jest naczyniem wybranym, aby niósł imię moje przed pogan i królów i synów Izraela.",
      "Ja go pouczę, jak wiele winien wycierpieć dla imienia mojego.",
      "I poszedł Ananiasz i wszedł do domu, a włożywszy na niego ręce, rzekł: Szawle, bracie, przysłał mnie Pan Jezus, który ci się ukazał w drodze, którąś zdążał, abyś przejrzał i został napełniony Duchem Świętym.",
      "I natychmiast spadły z oczu jego jakby łuski, odzyskał wzrok, a powstawszy został ochrzczony.",
      "I przyjąwszy pokarm wzmocnił się. I przebywał kilka dni z uczniami, którzy byli w Damaszku.",
      "A niezwłocznie głosił w synagogach, że Jezus jest Synem Bożym.",
      "A wszyscy, którzy go słuchali, zdumiewali się i mówili: Czy to nie ten, co w Jerozolimie prześladował wzywających tego imienia i przybył tutaj, aby ich w więzach zaprowadzić do najwyższych kapłanów?",
      "Szaweł jednak coraz więcej umacniał się i zdumiewał Żydów mieszkających w Damaszku dowodząc, że ten jest Chrystusem.",
      "A gdy upłynęło wiele dni, uradzili Żydzi, aby go zgładzić. I dniem i nocą strzegli bram, aby go zabić,",
      "lecz Paweł dowiedział się o ich spisku.",
      "Ale uczniowie zabrali go w nocy i przez mur spuścili go w koszu.",
      "A kiedy przybył do Jerozolimy, usiłował przyłączyć się do uczniów. Ale wszyscy bali się go, nie wierząc, że jest uczniem.",
      "Barnaba jednak wziąwszy go przyprowadził do Apostołów i opowiedział im, jak w drodze widział Pana, że do niego mówił, oraz z jaką odwagą przemawiał w Damaszku w imię Jezusowe.",
      "I przestawał z nimi swobodnie w Jerozolimie, śmiało nauczając w imię Pana.",
      "Przemawiał też i rozprawiał z hellenistami, ale oni przemyśliwali, jak by go zabić.",
      "Bracia zaś, dowiedziawszy się o tym, odprowadzili go do Cezarei i wyprawili do Tarsu.",
      "A Kościół cieszył się pokojem w całej Judei, Galilei i Samarii, umacniając się i żyjąc w bojaźni Pańskiej i napełniał się pociechą Ducha Świętego.",
      "I zdarzyło się, że Piotr, obchodząc wszystkich, przybył także do świętych, którzy mieszkali w Lyddzie.",
      "I spotkał tam pewnego człowieka imieniem Eneasz, który był sparaliżowany i leżał na łożu od ośmiu lat.",
      "I rzekł mu Piotr: Eneaszu, uzdrawia cię Jezus Chrystus. Wstań i pościel sobie! I natychmiast wstał.",
      "I widzieli go wszyscy mieszkający w Lyddzie i na Saronie, którzy też nawrócili się do Pana.",
      "A w Joppie była pewna uczennica, imieniem Tabita, co znaczy Dorkas. Ta pełniła wiele dobrych uczynków i rozdawała jałmużny.",
      "I stało się, że w tym czasie zaniemogła i umarła. Po obmyciu złożono ją w górnej izbie.",
      "A ponieważ Lydda leży blisko Joppy, uczniowie słysząc, że przebywa tam Piotr, wysłali do niego dwóch ludzi z prośbą: Nie zwlekaj, przyjdź do nas!",
      "A Piotr wstawszy poszedł z nimi. A gdy przyszedł, przywiedli go do górnej izby i otoczyły go wszystkie wdowy płacząc i pokazując mu suknie i płaszcze, które Dorkas robiła będąc wśród nich.",
      "A Piotr, oddaliwszy wszystkich, padł na kolana i modlił się. I zwracając się do ciała rzekł: Tabito, wstań! A ona otworzyła oczy i ujrzawszy Piotra usiadła.",
      "On zaś podając jej rękę podniósł ją i przywoławszy świętych i wdowy okazał ją żywą.",
      "I rozniosło się to po całej Joppie i wielu uwierzyło w Pana.",
      "A Piotr przez wiele dni przebywał w Joppie u niejakiego Szymona garbarza."
    ],
    [
      "A mieszkał w Cezarei pewien człowiek, imieniem Korneliusz, setnik kohorty zwanej italską,",
      "pobożny i bogobojny jak i cały dom jego, rozdający hojnie jałmużny i zawsze modlący się do Boga.",
      "Ten około dziewiątej godziny dnia miał widzenie: ujrzał wyraźnie Anioła Bożego, jak wchodził i mówił: Korneliuszu!",
      "A on uważnie patrząc na niego zalękniony zapytał: Cóż jest, Panie? I rzekł mu: Modlitwy twoje i twoje jałmużny Bóg zachował w pamięci.",
      "Przeto teraz wyślij mężów do Joppy i przywołaj niejakiego Szymona, zwanego Piotrem.",
      "Stanął on w gościnie u pewnego Szymona garbarza, który ma dom położony nad morzem.",
      "A kiedy odszedł Anioł, który do niego mówił, przywołał dwu domowników i żołnierza pobożnego z tych, którzy byli mu oddani",
      "i opowiedziawszy im wszystko, wysłał ich do Joppy.",
      "A nazajutrz, kiedy byli w drodze i zbliżali się do miasta, Piotr wszedł na taras około godziny szóstej, aby się modlić.",
      "I odczuwając głód zapragnął posiłku. A w czasie przygotowania wpadł w zachwyt:",
      "ujrzał niebo otwarte i opuszczający się przedmiot niby wielką chustę, czterema końcami opadającą na ziemię.",
      "Były w niej wszelkiego rodzaju zwierzęta czworonożne i płazy ziemi i ptactwo niebieskie.",
      "I odezwał się do niego głos: Wstań, Piotrze, zabijaj i spożywaj!",
      "Ale Piotr rzekł: Żadną miarą, Panie, bom jeszcze nigdy nie jadł nic niedozwolonego i nieczystego.",
      "A głos znowu do niego po raz wtóry: Co Bóg oczyścił, ty nie uważaj za nieczyste.",
      "A stało się to po trzykroć i zaraz chusta została zabrana do nieba.",
      "A gdy Piotr w duchu rozważał, co by to było za widzenie, które miał, oto ludzie, których wysłał Korneliusz, rozpytawszy się o dom Szymona stanęli u bramy.",
      "I wołając pytali, czy Szymon, zwany Piotrem stoi tam w gościnie.",
      "A podczas, gdy Piotr rozmyślał nad widzeniem, rzekł mu Duch: Oto trzech ludzi szuka cię.",
      "Wstań przeto, zejdź na dół i idź z nimi, nie wahając się, bo ja ich przysłałem.",
      "I zeszedłszy do nich Piotr rzekł: Otom ja jest, którego szukacie. Dla jakiej to przyczyny przybyliście?",
      "A oni rzekli: Setnik Korneliusz, mąż sprawiedliwy i bogobojny, a mający uznanie u całej ludności żydowskiej, pouczony był przez Anioła świętego, aby cię zawezwać do swego domu i wysłuchać twoich słów.",
      "Zaprosiwszy ich więc do wnętrza, przyjął ich w gościnę.",
      "A nazajutrz wstał i udał się z nimi, a niektórzy bracia z Joppy towarzyszyli mu. I dnia drugiego przybył do Cezarei. Korneliusz oczekiwał ich, zwoławszy swoich krewnych i najbliższych przyjaciół.",
      "A kiedy Piotr wchodził, Korneliusz wyszedł mu naprzeciw, upadł do stóp jego i złożył mu pokłon.",
      "Piotr zaś podniósł go mówiąc: Wstań! I ja jestem tylko człowiekiem.",
      "I rozmawiając z nim wszedł i zobaczył wielu zgromadzonych.",
      "I rzekł do nich: Wy wiecie, jak niegodną jest rzeczą dla Żyda przestawać z cudzoziemcem albo do niego przychodzić, ale mnie Bóg pouczył, abym żadnego człowieka nie nazywał skalanym albo nieczystym.",
      "Dlatego też wezwany przybyłem bez wahania. Zapytuję więc, dla jakiej przyczyny wezwaliście mnie?",
      "A Korneliusz rzekł: Już minęło mniej więcej cztery dni od chwili, gdy modliłem się w moim domu o godzinie dziewiątej, a oto stanął przede mną mąż w białym odzieniu i rzekł:",
      "Korneliuszu, wysłuchana została modlitwa twoja i wspomniał Bóg na jałmużny twoje.",
      "Poślij przeto do Joppy i wezwij Szymona, zwanego Piotrem. Przebywa on w gościnie u Szymona garbarza nad morzem.",
      "Natychmiast więc posłałem do ciebie, a tyś dobrze uczynił, żeś przyszedł. Teraz więc wszyscy stoimy przed tobą, aby wysłuchać wszystkiego, co ci Pan nakazał.",
      "A Piotr począł tak mówić: Prawdziwie poznaję, że Bóg nie ma względu na osobę,",
      "lecz w każdym narodzie miły mu jest ten, który się go lęka i postępuje sprawiedliwie.",
      "Słowo (swe) posłał synom izraelskim zwiastując im pokój przez Jezusa Chrystusa. Ten jest Panem wszystkiego.",
      "Wiecie, co stało się w całej Judei, począwszy od Galilei, po chrzcie głoszonym przez Jana.",
      "Jak Jezus z Nazaretu, którego Bóg namaścił Duchem Świętym i mocą, przeszedł czyniąc dobrze i uzdrawiając wszystkich opanowanych przez szatana, bo Bóg był z nim.",
      "A my jesteśmy świadkami tego wszystkiego, co on uczynił w krainie żydowskiej i w Jerozolimie. Jego to właśnie zabili zawiesiwszy na drzewie.",
      "Ale Bóg wskrzesił go dnia trzeciego i dozwolił mu ukazywać się",
      "nie całemu ludowi, lecz obranym przedtem przez Boga świadkom, nam, którzyśmy z nim jedli i pili po jego zmartwychwstaniu.",
      "I rozkazał nam, abyśmy głosili ludowi i świadczyli, że on jest ustanowionym przez Boga sędzią żywych i umarłych.",
      "O nim świadczą wszyscy Prorocy, że każdy, który w niego wierzy, dostąpi odpuszczenia grzechów przez jego imię.",
      "A kiedy Piotr jeszcze mówił te słowa, zstąpił Duch Święty na wszystkich słuchających mowy",
      "i zdumieli się nawróceni Żydzi, którzy przybyli z Piotrem, że na pogan wylany został dar Ducha Świętego.",
      "Słyszeli ich bowiem mówiących (różnymi) językami i wielbiących Boga.",
      "Wtedy odezwał się Piotr: Czyż może ktoś nie udzielić wody dla ochrzczenia tych, co tak jak my otrzymali Ducha Świętego.",
      "I rozkazał ich ochrzcić w imię Jezusa Chrystusa. Wówczas prosili go, aby pozostał u nich kilka dni."
    ],
    [
      "Apostołowie i bracia przebywający w Judei usłyszeli, że i poganie przyjęli słowo Boże.",
      "I kiedy Piotr powrócił do Jerozolimy, nawróceni z Żydów robili mu wyrzuty",
      "mówiąc: Byłeś u pogan i jadłeś z nimi?",
      "A Piotr zaczął im wyjaśniać po kolei mówiąc:",
      "Modliłem się w mieście Joppie i w zachwyceniu miałem widzenie: przedmiot jakiś, jakby chusta wielka, czterema końcami spuszczona z nieba doszła aż do mnie.",
      "Uważnie się w nią wpatrując ujrzałem czworonogi ziemskie, dzikie zwierzęta, płazy i ptactwo niebieskie.",
      "Posłyszałem też i głos mówiący do mnie: Wstań, Piotrze, zabijaj i spożywaj!",
      "I odrzekłem: Żadną miarą. Panie, bo nigdy nic niedozwolonego i nieczystego nie weszło do moich ust.",
      "Wtedy powtórnie odezwał się głos z nieba: Co Bóg oczyścił, tego ty nieczystym nie nazywaj.",
      "I stało się to trzykrotnie, potem wszystko wzięte było do nieba.",
      "A w tejże chwili trzej ludzie posłani do mnie z Cezarei, stanęli przed domem, w którym byliśmy.",
      "I nakazał mi Duch, abym szedł z nimi bez żadnego wahania. A poszło ze mną i tych sześciu braci i weszliśmy do domu owego męża.",
      "A on opowiedział nam, jak w domu swoim ujrzał Anioła, który stanął i powiedział do niego: Poślij da Joppy i wezwij Szymona, zwanego Piotrem,",
      "a on ci powie słowa, przez które zbawisz się ty, i cały twój dom.",
      "I gdy zacząłem mówić, zstąpił Duch Święty na nich, jako w początkach i na nas.",
      "Wspomniałem wówczas na słowa Pana, gdy powiedział: Jan chrzcił wodą, a wy będziecie ochrzczeni Duchem Świętym.",
      "Jeśli przeto dał im Bóg ten sam dar, co i nam, którzy uwierzyliśmy w Pana Jezusa Chrystusa, to kimże ja byłem, abym mógł zabraniać Bogu?",
      "A to usłyszawszy, uspokoili się i wielbili Boga mówiąc: A więc i poganom dozwolił Bóg pokutować, aby żyli.",
      "A ci, co rozproszyli się z powodu prześladowania, które wybuchło za Szczepana, dotarli aż do Fenicji, Cypru i Antiochii, nikomu nie głosząc nauki tylko samym Żydom.",
      "A pomiędzy nimi byli niektórzy Cypryjczycy i Cyrenejczycy, którzy przybywszy do Antiochii, przemawiali także do Greków, głosząc dobrą nowinę o Panu Jezusie.",
      "I była z nimi ręka Pańska, a wielka liczba uwierzywszy nawróciła się do Pana.",
      "I doszła o nich wieść do uszu kościoła jerozolimskiego. Posłano tedy Barnabę aż do Antiochii.",
      "A gdy przybył i ujrzał łaskę Boga, uradował się i zachęcał wszystkich, by szczerym sercem trwali w wierności Panu.",
      "Był to bowiem mąż dobry i pełen Ducha Świętego i wiary. Wielka też rzesza przyłączyła się do Pana.",
      "I wyruszył Barnaba do Tarsu, aby odszukać Pawła, a znalazłszy go przywiózł do Antiochii.",
      "I przez rok cały przebywali w kościele nauczając wielką rzeszę i po raz pierwszy w Antiochii nazwano uczniów chrześcijanami.",
      "A w owym czasie nadeszli do Antiochii prorocy z Jerozolimy.",
      "I jeden z nich, imieniem Agabus, natchniony przez Ducha, powstawszy przepowiedział, że nastanie głód wielki w całym świecie. To ten, który nastał za Klaudiusza.",
      "Uczniowie więc, każdy według możliwości, postanowili wesprzeć braci mieszkających w Judei.",
      "Co też uczynili, wysyłając (jałmużnę) do starszych za pośrednictwem Barnaby i Szawła."
    ],
    [
      "A w owym czasie król Herod wystąpił przeciw niektórym z Kościoła i wszczął prześladowanie.",
      "I kazał ściąć Jakuba, brata Janowego.",
      "A widząc, że się to podoba Żydom, rozkazał pojmać nadto i Piotra. A były to dni Przaśników.",
      "I pojmawszy go, wtrącił do więzienia i oddał czterem oddziałom, z których każdy liczył po czterech żołnierzy, aby go strzegli; zamierzał bowiem po święcie Paschy wydać go ludowi.",
      "Tak więc Piotra strzeżono w więzieniu, a Kościół nieustannie modlił się za nim do Boga.",
      "A owej nocy, gdy Herod miał go już wydać, Piotr spał między dwoma żołnierzami, skuty podwójnym łańcuchem, strażnicy zaś strzegli więzienia przed drzwiami.",
      "A w celi zajaśniała światłość i oto Anioł Pański ukazał się i trąciwszy Piotra w bok obudził go mówiąc: Wstań szybko! I opadły łańcuchy z rąk jego.",
      "I rzekł do niego Anioł: Opasz się i włóż sandały. I tak uczynił. I rzekł do niego: Nałóż na siebie płaszcz i pójdź za mną.",
      "A wyszedłszy podążał za nim, nie wiedząc, czy to, co się działo za sprawą Anioła było prawdą, ale wydawało mu się, że ma widzenie.",
      "I minąwszy pierwszą i drugą straż, przyszli do bramy żelaznej wiodącej do miasta, a ta otworzyła się im sama. Wyszedłszy przeszli jedną ulicę, i natychmiast odstąpił Anioł od niego.",
      "A Piotr gdy ochłonął rzekł: Teraz wiem naprawdę, że Pan posłał Anioła swego i wyrwał mnie z ręki Heroda oraz z tego wszystkiego, czego oczekiwał lud żydowski.",
      "A gdy to zrozumiał poszedł do domu Marii, matki Jana, zwanego Markiem, gdzie zebrało się wielu, aby się modlić.",
      "I gdy zakołatał do drzwi bramy, wyszła dziewczyna, imieniem Rode, aby posłuchać.",
      "I poznawszy głos Piotra z radości nie otworzyła bramy, ale podbiegła do wnętrza, aby donieść że Piotr stoi przed bramą.",
      "Ale oni rzekli do niej: Oszalałaś! Ona jednak stanowczo zapewniała, że rzeczywiście tak jest. A oni mówili: To Anioł jego.",
      "A Piotr nie przestawał kołatać. Kiedy wreszcie otworzyli, ujrzeli go i zdumieli się.",
      "A skinąwszy na nich ręką, aby umilkli, opowiedział im, jak go Pan wywiódł z więzienia i rzekł: Oznajmijcie to Jakubowi i braciom. A wyszedłszy oddalił się na inne miejsce.",
      "A kiedy nastał dzień, powstało niemałe zamieszanie między żołnierzami, co by się mogło stać z Piotrem.",
      "I gdy Herod poszukiwał go i nie znalazł, zarządził badanie straży i nakazał ją wtrącić do więzienia. Sam zaś opuścił Judeę i udał się do Cezarei, gdzie zamieszkał.",
      "A miał zatarg z Tyryjczykami i Sydończykami, którzy zgodnie przybyli do niego, a pozyskawszy Blasta, podkomorzego królewskiego, prosili o pokój dlatego, że wyżywienie ich kraju zależało od woli królewskiej.",
      "W dniu więc oznaczonym Herod przyodziany w szatę królewską, zasiadł na tronie i miał do nich mowę.",
      "A lud wołał: Boży to głos, a nie ludzki.",
      "I natychmiast poraził go Anioł Pański dlatego, że nie oddał czci Bogu, a stoczony przez robactwo, wyzionął ducha.",
      "A słowo Pańskie wzrastało i rozszerzało się.",
      "Barnaba zaś i Szaweł, spełniwszy zlecenia, powrócili z Jerozolimy zabierając z sobą Jana, zwanego Markiem."
    ],
    [
      "A do kościoła antiocheńskiego należeli prorocy i nauczyciele, jak Barnaba i Szymon, zwany Niger, Lucjusz Cyrenejczyk i Manahen, który wychowywał się razem z Herodem tetrarchą, i Szaweł.",
      "Gdy tedy sprawowali służbę Pańską i pościli, rzekł (do nich) Duch Święty: Odłączcie mi Barnabę i Szawła do dzieła, do którego ich powołałem.",
      "Wówczas po odprawieniu postów i modlitw włożyli na nich ręce i wyprawili ich.",
      "A oni, posłani przez Ducha Świętego, poszli do Seleucji i stamtąd odpłynęli do Cypru.",
      "I gdy przybyli do Salaminy, głosili słowo Boże w synagogach żydowskich. A mieli z sobą i Jana do pomocy.",
      "A skoro przeszli całą wyspę aż do Pafos, spotkali pewnego czarnoksiężnika, fałszywego proroka żydowskiego, imieniem Bariesu,",
      "który był przy prokonsulu Sergiuszu Pawle, mężu roztropnym. Ten przywoławszy Barnabę i Szawła pragnął posłuchać słowa Bożego.",
      "Ale wystąpił przeciwko nim Elymas, czarnoksiężnik (tak bowiem tłumaczy się imię jego), usiłując odwieść prokonsula od wiary.",
      "Ale Szaweł, zwany też Pawłem, napełniony Duchem Świętym, utkwiwszy w nim wzrok,",
      "rzekł: O, pełny wszelkiej zdrady i wszelkiej przewrotności, synu diabelski, wrogu wszelkiej sprawiedliwości! Czyż nie przestaniesz wykrzywiać prostych dróg Pańskich?",
      "Oto teraz ręka Pańska nad tobą i będziesz ślepy, nie widząc słońca przez czas pewien. I natychmiast padł na niego mrok i ciemność, a chodząc wokoło szukał, kto by mu podał rękę.",
      "Wtedy prokonsul widząc, co zaszło, uwierzył, pełen podziwu dla nauki Pańskiej.",
      "I odpłynąwszy z Pafos Paweł i towarzysze jego przybyli do Perge w Pamfilii. Jan zaś odłączywszy się od nich wrócił do Jerozolimy.",
      "A oni minąwszy Perge dotarli do Antiochii Pizydyjskiej i wszedłszy do synagogi w dzień szabatu, zasiedli.",
      "A po przeczytaniu Prawa i Proroków przełożeni synagogi posłali do nich mówiąc: Bracia! Jeżeli macie jakie słowo zachęty dla ludu, przemówcie.",
      "Powstał tedy Paweł i nakazując ręką milczenie rzekł: Izraelici i wy, którzy się Boga boicie, słuchajcie!",
      "Bóg tego ludu izraelskiego wybrał ojców naszych i wywyższył lud ten, gdy przebywał na obczyźnie w ziemi egipskiej, a ramieniem potężnym wywiódł go z niej",
      "i przez około czterdzieści lat cierpliwie znosił ich sposób życia na pustyni.",
      "I wytępiwszy siedem narodów w ziemi chananejskiej, losem rozdzielił pomiędzy nich ziemię",
      "mniej więcej po czterystu pięćdziesięciu latach.",
      "A potem dał im sędziów aż do Samuela Proroka. Później zażądali króla i dał im Bóg Saula, syna Cisa, z pokolenia Beniamina, na lat czterdzieści.",
      "I odrzuciwszy go, powołał im na króla Dawida, o którym też sam dał świadectwo, mówiąc: Znalazłem Dawida, syna Jessego, męża według serca mojego, który we wszystkim wypełniać będzie wolę moją (1 Sam. 13,14).",
      "Z jego to potomstwa według obietnicy wzbudził Bóg Izraelowi Zbawiciela Jezusa,",
      "przed którego przyjściem Jan głosił chrzest pokuty całemu ludowi izraelskiemu.",
      "A kiedy Jan wypełnił swoje posłannictwo mówił: Nie jestem tym, za kogo mnie uważacie, ale oto idzie za mną ten, któremu nie jestem godzien rozwiązać sandałów.",
      "Bracia, synowie rodu Abrahama i ci spośród was, co się Boga boją. Do nas zostało posłane słowo tego zbawienia.",
      "Mieszkańcy bowiem Jerozolimy i zwierzchnicy ich nie uznali go, a przez wyrok wypełnili słowa Proroków, czytane im w każdy szabat.",
      "Choć nie znaleźli w nim żadnej winy godnej śmierci, nalegali na Piłata, aby go zgładził.",
      "A gdy wykonali wszystko, co o nim napisano, zdjęli go z krzyża i złożyli w grobie.",
      "Bóg wszakże wskrzesił go z martwych, a on ukazywał się przez wiele dni tym,",
      "którzy razem z nim szli z Galilei do Jerozolimy i którzy teraz dają o nim świadectwo wobec ludu.",
      "I my zwiastujemy wam tę obietnicę daną ojcom,",
      "że ją wypełni Bóg dla dzieci ich, wskrzeszając nam Jezusa, jak to napisane jest w Psalmie drugim: Synem moim ty jesteś; jam dziś zrodził ciebie (Ps. 2,7).",
      "A że go wskrzesił z martwych i już nigdy nie miał ulec skażeniu, tak powiedział: Wiernie wypełnię, com święcie przyobiecał Dawidowi (Iz. 55,3).",
      "Dlatego i na innym miejscu mówi: Nie dozwolisz, aby święty twój uległ skażeniu (Ps. 16,10).",
      "Dawid jednak przysłużywszy się swemu pokoleniu według woli Bożej zasnął, przyłączył się do ojców swoich i uległ skażeniu.",
      "Lecz ten, którego Bóg wskrzesił z martwych, nie doznał skażenia.",
      "Niechże wam więc będzie wiadome, bracia, że przez niego zwiastuje się wam odpuszczenie grzechów i w tym wszystkim, z czego nie mogliście być usprawiedliwieni w Prawie Mojżesza.",
      "Każdy, który wierzy, jest przez niego usprawiedliwiony.",
      "Baczcie przeto, aby nie sprawdziło się na was, co powiedziane jest u Proroków:",
      "Patrzcie, szydercy, zdumiewajcie się i wniwecz się obróćcie, bo dokonywam dzieła za dni waszych, dzieła, któremu nie uwierzylibyście, gdyby wam kto o nim opowiadał (Hab. 1,5).",
      "A kiedy wychodzili, proszono ich, aby i w następny szabat mówili do nich o tym samym.",
      "Skoro zaś zebrani w synagodze się rozeszli, wielu Żydów i nabożnych prozelitów udało się za Pawłem i Barnabą, którzy przemawiając do nich zachęcali ich, aby wytrwali w łasce Bożej.",
      "A w następny szabat zebrało się prawie całe miasto dla słuchania słowa Bożego.",
      "Żydzi zaś widząc mnóstwo ludu, pełni zawiści, poczęli się sprzeciwiać temu, co mówił Paweł i bluźnić.",
      "Wtedy Paweł i Barnaba odważnie wystąpili mówiąc: Wam to przede wszystkim należało głosić słowo Boże, ale że je odrzucacie i uważacie się za niegodnych żywota wiecznego, oto zwracamy się do pogan.",
      "Tak bowiem nakazał nam Pan: Ustanowiłem cię światłością dla pogan, abyś był ku zbawieniu aż po krańce ziemi (Iz. 49,6).",
      "Słysząc to poganie radowali się i wielbili słowo Pańskie, a wszyscy przeznaczeni do żywota wiecznego uwierzyli.",
      "I rozszerzało się słowo Pańskie po całej krainie.",
      "Żydzi wszakże podburzyli pobożne i poważne niewiasty oraz przedniejszych w mieście, wzniecili prześladowanie przeciw Pawłowi i Barnabie i wyrzucili ich z granic swoich.",
      "A oni otrząsnąwszy na nich proch z nóg, przybyli do Ikonium.",
      "Uczniowie zaś napełniali się weselem i Duchem Świętym."
    ],
    [
      "I zdarzyło się w Ikonium, że razem weszli do synagogi żydowskiej i przemawiali tak, że uwierzyło wielkie mnóstwo Żydów i Greków.",
      "Ale ci z Żydów, którzy nie uwierzyli, podburzyli i rozjątrzyli umysły pogan przeciw braciom.",
      "I przebywali tam przez długi czas, odważnie przemawiając ufni w Panu, który dawał świadectwo słowu łaski swojej sprawiając, że za ich wpływem działy się znaki i cuda.",
      "I rozdwoiła się ludność miasta: jedni byli za Żydami, a drudzy za Apostołami.",
      "Gdy jednak i poganie, i Żydzi ze swymi przełożonymi ruszyli, aby ich zelżyć i ukamienować,",
      "dowiedziawszy się o tym uszli do miast lykaońskich, do Lystry i do Derbe oraz w okolice",
      "i tam głosili Ewangelię.",
      "A znajdował się w Lystrze człowiek pewien chory na bezwład nóg i chromy od urodzenia, który nigdy nie chodził.",
      "Słuchał on przemawiającego Pawła. A ten spojrzawszy na niego bacznie i widząc, że wierzy w swe uzdrowienie,",
      "głośno zawołał: Wstań prosto na nogi! A on zerwał się i zaczął chodzić.",
      "A tłumy widząc, co Paweł uczynił, poczęły wołać po lykaońsku: Bogowie w ludzkiej postaci zstąpili do nas.",
      "I nazywali Barnabę Zeusem, a Pawła Hermesem, albowiem on przodował w mowie.",
      "A kapłan podmiejskiej świątyni Zeusa przywiódł przed bramę woły i wieńce i zamierzał wraz z ludem złożyć ofiarę.",
      "Skoro o tym posłyszeli apostołowie Barnaba i Paweł, rozdarłszy szaty swoje wpadli w tłum",
      "wołając: Ludzie, czemu to czynicie? I myśmy tacy sami, jak i wy ludzie. Głosimy wam naukę, abyście się odwrócili od tych rzeczy próżnych i zwrócili do Boga żywego, który stworzył niebo i ziemię, morze i wszystko, co w nich istnieje.",
      "Dawnymi czasy dopuszczał on, aby wszyscy poganie chodzili własnymi drogami,",
      "lecz nie przestał świadczyć o sobie: czyniąc dobrodziejstwa, dając deszcze z nieba i czasy urodzajne, napełniając pokarmem i radością serca wasze.",
      "A to mówiąc, zaledwie mogli powstrzymać tłum, by im nie składał ofiary.",
      "A z Antiochii i z Ikonium nadeszli Żydzi i zyskawszy posłuch tłumu, obrzucili Pawła kamieniami i wywlekli za miasto, w przekonaniu, że już nie żyje.",
      "Lecz gdy obstąpili go uczniowie, powstał i wszedł do miasta, a nazajutrz odszedł z Barnabą do Derbe.",
      "W owym mieście głosili Ewangelię i pozyskali wielu uczniów, po czym wrócili do Lystry, Ikonium i Antiochii,",
      "utwierdzając dusze uczniów i zachęcając do wytrwania w wierze: albowiem — mówili — poprzez wiele utrapień trzeba wejść do Królestwa Bożego.",
      "A gdy w każdym kościele wśród modlitw i postów ustanowili im kapłanów, polecili ich Panu, w którego uwierzyli.",
      "I minąwszy Pizydię przybyli do Pamfilii.",
      "A po ogłoszeniu słowa w Perge zeszli do Attalii,",
      "skąd popłynęli do Antiochii, gdzie za łaską Bożą byli wyznaczeni do dzieła, które wykonali.",
      "Skoro przybyli i zebrał się Kościół, oznajmili, jak wielkie rzeczy Bóg przez nich uczynił i jak otworzył poganom podwoje wiary.",
      "I przebywali z uczniami czas niemały."
    ],
    [
      "A niektórzy przybysze z Judei nauczali braci: Jeżeli się nie poddacie obrzezaniu według zwyczaju Mojżeszowego, nie możecie być zbawieni.",
      "A kiedy między nimi a Pawłem i Barnabą powstał zatarg i wielki spór, postanowiono, ażeby Paweł i Barnaba wraz z kilku innymi spośród nich udali się w sprawie tego sporu do Apostołów i starszych w Jerozolimie.",
      "Posłani przez kościół, szli przez Fenicję i Samarię, rozgłaszając o nawróceniu pogan przez co wiele radości sprawili wszystkim braciom.",
      "A kiedy przyszli do Jerozolimy, przyjęci zostali przez kościół, Apostołów i starszych i opowiedzieli, jak wielkie rzeczy Bóg przez nich uczynił.",
      "Ale niektórzy z nawróconych ze stronnictwa faryzeuszów domagali się, ażeby ich poddać obrzezaniu i nakazać im zachowywać Prawo Mojżeszowe.",
      "Zgromadzili się więc Apostołowie i starsi, aby tę sprawę rozważyć.",
      "A gdy wszczął się wielki spór, Piotr powstawszy, rzekł do nich: Bracia! Wiecie, że już od dawna Bóg spośród was wybrał mnie, aby poganie z ust moich posłyszeli słowa Ewangelii i uwierzyli.",
      "A Bóg, który zna serca, dał o nich świadectwo zsyłając im Ducha Świętego jak i nam,",
      "żadnej między nimi a nami nie czyniąc różnicy, oczyściwszy przez wiarę ich serca.",
      "Czemuż więc teraz kusicie Boga, zamierzając na karki uczniów nałożyć jarzmo, którego ani ojcowie nasi, ani my udźwignąć nie zdołaliśmy?",
      "Ale wierzymy, że przez łaskę Pana Jezusa będziemy zbawieni, tak jak i oni.",
      "I uciszyło się całe zgromadzenie i słuchali opowiadania Barnaby i Pawła, jak wielkie znaki i cuda uczynił Bóg przez nich wśród pogan.",
      "A kiedy umilkli, odezwał się Jakub mówiąc: Posłuchajcie mnie, bracia.",
      "Szymon opowiedział, jak to przede wszystkim sam Bóg chciał spomiędzy pogan wybrać lud imieniu swemu.",
      "A z tym zgadzają się słowa Proroków, jak napisano:",
      "Potem powrócę i odbudują upadły przybytek Dawida, i zwaliska jego odbuduję i wzniosę go.",
      "Aby pozostali ludzie szukali Pana i wszystkie narody, wśród których wzywane jest imię moje, mówi Pan, który to sprawia,",
      "że znane to jest od wieków (Am. 9,11-12).",
      "Dlatego sądzę, że tym spomiędzy pogan, którzy się do Boga nawracają, nie trzeba czynić trudności,",
      "ale polecić im, aby się powstrzymywali od rzeczy splugawionych przez bałwochwalcze ofiary, od nierządu, od tego, co zdławione, i od krwi.",
      "Mojżesz ma bowiem od dawna w każdym mieście takich, którzy głoszą (Prawo) jego w synagogach, czytając je w każdy szabat.",
      "Wówczas Apostołowie i starsi wraz z całym Kościołem postanowili wybrać spomiędzy siebie ludzi, i wysłać ich z Pawłem i Barnabą do Antiochii a (mianowicie): Judę, zwanego Barsabaszem, i Sylasa, cieszących się uznaniem wśród braci.",
      "Za ich pośrednictwem wysłano więc pismo: Apostołowie i starsi bracia przesyłają pozdrowienia braciom pochodzącym z pogan w Antiochii, Syrii i Cylicji.",
      "Ponieważ słyszeliśmy, że niektórzy bez naszego upoważnienia wyszedłszy od nas niepokoją was swymi naukami i wprowadzają w zamieszanie wasze dusze,",
      "postanowiliśmy na wspólnym zebraniu wybrać i wysłać do was mężów z najdroższymi nam Barnabą i Pawłem,",
      "ludźmi, którzy życie swe poświęcili dla imienia Pana naszego, Jezusa Chrystusa.",
      "Wysyłamy przeto Judę i Sylasa, którzy wam ustnie powtórzą to samo.",
      "Albowiem zdało się Duchowi Świętemu i nam, by nie nakładać na was żadnego innego ciężaru nad to, co jest konieczne;",
      "abyście się powstrzymywali od mięsa ofiarowanego bałwanom, od krwi, od tego, co zadławione, i od nierządu. Rzeczy tych się wystrzegając, dobrze uczynicie. Bywajcie zdrowi.",
      "Wysłańcy tedy przybyli do Antiochii i zwoławszy gminę list oddali.",
      "Po odczytaniu go uradowano się z takiego pocieszenia.",
      "A Juda i Sylas, którzy byli sami prorokami, często przemawiali napominając braci i umacniając ich.",
      "Po upływie zaś pewnego czasu bracia wyprawili ich ze słowami pokoju do tych, którzy ich wysłali.",
      "-",
      "A Paweł i Barnaba przebywali w Antiochii, nauczając i głosząc wraz z wielu innymi słowo Pańskie.",
      "A po kilku dniach rzekł Paweł do Barnaby: Wróćmy, a odwiedzimy braci we wszystkich miastach, w których głosiliśmy słowo Pańskie, jak się też mają.",
      "Ale Barnaba chciał zabrać z sobą i Jana, zwanego Markiem.",
      "Paweł jednak był zdania, że tego, który odstąpił od nich w Pamfilii i nie uczestniczył w ich pracy, nie należy brać z sobą.",
      "Powstał więc spór, tak że się nawzajem rozeszli, i Barnaba wziąwszy Marka, odpłynął na Cypr.",
      "Paweł zaś wybrał sobie Sylasa i wyruszył w drogę, powierzony łasce Bożej przez braci.",
      "I obchodził Syrię i Cylicję, utwierdzając kościoły."
    ],
    [
      "Przybył także do Derbe i do Lystry. A był tam pewien uczeń imieniem Tymoteusz, syn nawróconej niewiasty, Żydówki i ojca Greka.",
      "Temu dawali dobre świadectwo bracia z Lystry i z Ikonium.",
      "Paweł chciał, aby udał się z nim w podróż i biorąc go poddał obrzezaniu ze względu na Żydów, którzy na tych ziemiach mieszkali. Wszyscy bowiem wiedzieli, że ojciec jego był Grekiem.",
      "A gdy przechodzili przez miasta, zalecali (braciom) zachowywać postanowienia, które powzięli Apostołowie i starsi w Jerozolimie.",
      "Toteż kościoły utwierdzały się w wierze i z dniem każdym rosły w liczbę.",
      "A gdy przeszli Frygię i krainę Galacji, Duch Święty zabronił im głosić słowo Boże w Azji.",
      "Skoro więc przybyli do Myzji, usiłowali dotrzeć do Bitynii, ale nie dozwolił im Duch Jezusa.",
      "I przeszedłszy obok Myzji, przybyli do Troady.",
      "I miał Paweł widzenie nocne: stanął przed nim jakiś Macedończyk i błagał mówiąc: Przepraw się do Macedonii i przybądź nam z pomocą.",
      "I zaraz po tym widzeniu usiłowaliśmy udać się do Macedonii, przekonani, że Bóg nas wezwał, abyśmy głosili im Ewangelię.",
      "Odpłynąwszy więc z Troady przybyliśmy wprost do Samotraki, a nazajutrz do Neapolu.",
      "Stąd zaś do Filippów, które są miastem pierwszego okręgu Macedonii i kolonią. I zostaliśmy w tym mieście dni kilka.",
      "A w dzień szabatu wyszliśmy poza bramę, nad rzekę, gdzie — jak sądziliśmy — odbywały się modlitwy i usiadłszy rozmawialiśmy z niewiastami, które się zebrały.",
      "I słuchała pewna niewiasta, imieniem Lydia, z miasta Tiatyry, prozelitka sprzedająca purpurę. Pan otworzył jej serce tak, że skłaniała się do tego, co mówił Paweł.",
      "A kiedy została ochrzczona ona i dom jej, prosiła nas: Jeśli mnie uważacie za wierną Panu, wejdźcie do mego domu i zamieszkajcie. I ulegliśmy jej naleganiom.",
      "A zdarzyło się, kiedyśmy szli na modlitwę, że wyszło naprzeciw nam pewne dziewczę mające ducha wieszczego, które przez wróżby przynosiło wielki zysk swoim panom.",
      "Ono to idąc za Pawłem i za nami wołało mówiąc: Ci ludzie są sługami Boga Najwyższego i zwiastują wam drogę zbawienia.",
      "Tak czyniła przez wiele dni. Lecz Paweł zniecierpliwiony tym odwrócił się i rzekł do ducha: Rozkazuję ci w imię Jezusa Chrystusa, abyś z niej wyszedł. I wyszedł w tejże chwili.",
      "A widząc jej panowie, że przepadła nadzieja ich zysku, schwytali Pawła i Sylasa i powlekli ich na rynek przed władze.",
      "I stawiwszy ich przed pretorów, mówili: Ludzie ci sieją niepokój w naszym mieście, są Żydami",
      "i głoszą zwyczaje, których nam, jako Rzymianom, nie godzi się przyjmować ani zachowywać.",
      "I zbiegł się tłum przeciw nim, a pretorzy rozkazali zedrzeć z nich szaty i siec rózgami.",
      "A gdy ich wychłostali, wtrącili do więzienia nakazując strażnikowi, aby ich strzegł pilnie.",
      "Ten otrzymawszy taki rozkaz osadził ich w lochu wewnętrznym, a dla pewności nogi ich zakuł w dyby.",
      "O północy Paweł i Sylas modląc się wielbili Boga, a więźniowie przysłuchiwali się im.",
      "Nagle powstało wielkie trzęsienie ziemi, tak że się zatrzęsły fundamenty więzienia. I otworzyły się natychmiast wszystkie bramy, a więzy opadły ze wszystkich.",
      "A strażnik więzienia, ocknąwszy się ze snu i ujrzawszy drzwi więzienia otwarte, dobył miecza i chciał się zabić sądząc, że więźniowie pouciekali.",
      "Lecz Paweł zawołał głośno: Nie czyń sobie nic złego, bo jesteśmy tu wszyscy!",
      "Zażądał tedy światła, wbiegł do środka i drżąc na całym ciele padł do stóp Pawła i Sylasa.",
      "I wyprowadziwszy ich na zewnątrz rzekł: Panowie, co mam czynić, abym został zbawiony?",
      "A oni rzekli: Uwierz w Pana Jezusa, a będziesz zbawiony, ty i dom twój.",
      "I głosili słowo Pańskie jemu i wszystkim, którzy byli w jego domu.",
      "A wziął ich w nocy tejże godziny, obmył ich rany i natychmiast przyjął chrzest sam i cały dom jego.",
      "I gdy wprowadził ich do domu swego, zastawił im stół i weselił się z całym swoim domem, że uwierzył w Boga.",
      "A kiedy nastał dzień, pretorowie wysłali liktorów z rozkazem: Wypuść tych ludzi.",
      "Strażnik więzienia oznajmił te słowa Pawłowi: Pretorowie przysłali, aby was wypuścić. Teraz przeto wyjdźcie i odejdźcie w pokoju.",
      "Paweł zaś rzekł do nich: Publicznie, bez sądu, nas, obywateli rzymskich, wychłostawszy, wtrącili do więzienia, a teraz nas potajemnie wypuszczają? Nie! Niech sami przyjdą",
      "i wyprowadzą nas. Słowa te donieśli liktorzy pretorom. I zlękli się słysząc, że są obywatelami rzymskimi,",
      "a przyszedłszy, przepraszali ich i wyprowadzając błagali, aby opuścili miasto.",
      "A oni, opuściwszy więzienie, wstąpili do Lydii, pocieszyli braci, których tam ujrzeli i odeszli."
    ],
    [
      "A przeszedłszy Amfipolis i Apolonię, przybyli do Tesaloniki, gdzie Żydzi mieli synagogę.",
      "Paweł tedy według swego zwyczaju wszedł do nich i przez trzy szabaty rozprawiał z nimi na temat Pisma",
      "wywodząc i wykazując, że Chrystus musiał cierpieć i zmartwychwstać. Tym Chrystusem jest (mówił) Jezus, którego ja wam głoszę.",
      "I uwierzyli niektórzy z nich i przyłączyli się do Pawła i Sylasa, a wśród nich wielka liczba pobożnych Greków, a i niewiast przedniejszych niemało.",
      "Ale Żydzi z zawiści, dobrali sobie z motłochu co najgorszych i wznieciwszy zamieszanie podburzyli miasto. Naszli też dom Jazona usiłując stawić ich przed ludem.",
      "A gdy ich nie znaleźli, zawlekli Jazona i niektórych z braci do przełożonych miasta wołając: Oto ci, co wzburzają cały świat, przybyli i tutaj,",
      "a przyjął ich Jazon. Wszyscy oni występują przeciw dekretom cesarskim, głosząc, że jest inny król, Jezus.",
      "I podburzyli lud i przełożonych miasta, którzy tego słuchali.",
      "A wziąwszy porękę od Jazona i innych, wypuścili ich.",
      "Bracia zaś natychmiast w nocy wysłali Pawła i Sylasa do Berei. A gdy tam przybyli, udali się do synagogi żydowskiej.",
      "A ci mieli szlachetniejsze serca od Tesaloniczan i przyjęli słowo z całym zapałem i codziennie badali Pismo, czy tak się rzeczy mają.",
      "Wielu też z nich uwierzyło; spośród Greków niemało znakomitych niewiast i mężów.",
      "A gdy się dowiedzieli Żydzi z Tesaloniki, że Paweł także w Berei głosi słowo Boże, przybyli tam, judząc i podburzając lud.",
      "Zaraz więc bracia wyprawili Pawła, aby szedł ku morzu, a Sylas i Tymoteusz tam zostali.",
      "A ci, którzy towarzyszyli Pawłowi, doprowadzili go aż do Aten. I powrócili ze zleceniami dla Sylasa i Tymoteusza, aby jak najrychlej do niego przybyli.",
      "Paweł zaś czekając na nich w Atenach, burzył się wewnętrznie na widok miasta oddanego bałwochwalstwu.",
      "Rozprawiał więc w synagodze z Żydami i prozelitami, a na rynku codziennie z tymi, których tam spotykał.",
      "A niektórzy z filozofów epikurejskich i stoickich ścierali się z nim. Jedni więc mówili: Cóż tedy chce powiedzieć ten bajarz? A drudzy: Zdaje się, że jest zwiastunem nowych bóstw, bo głosił (im) Jezusa i zmartwychwstanie.",
      "Toteż chwycili go i zaprowadzili na Areopag mówiąc: Czy nie moglibyśmy się dowiedzieć, jakąż to nową naukę głosisz?",
      "Bo jakieś nieznane rzeczy wkładasz w nasze uszy. Chcemy przeto dowiedzieć się, o co właściwie chodzi. —",
      "A wszyscy Ateńczycy i zamieszkali tam przybysze żadną się inną rzeczą nie zajmowali, tylko albo opowiadaniem, albo słuchaniem czegoś nowego.",
      "Paweł tedy stanąwszy w pośrodku Areopagu rzekł: O, Ateńczycy, we wszystkim widzę was wysoce pobożnymi.",
      "Przechodząc bowiem i patrząc na świętości wasze, znalazłem też ołtarz, na którym było napisane: Nieznanemu Bogu. Co tedy nie znając czcicie, to ja wam zwiastuję.",
      "Bóg, który stworzył świat i wszystko, co na nim jest, będąc Panem nieba i ziemi, nie mieszka w świątyniach rękami zbudowanych",
      "ani nie odbiera posługi z rąk ludzkich, jak gdyby czegoś potrzebował, bo sam daje wszystkim życie, tchnienie i wszystko.",
      "On to uczynił, że od jednego (człowieka pochodzący) cały rodzaj ludzki zamieszkuje na całym obszarze ziemi. Zakreślił też wolą swoją czasy właściwe i granice ich zamieszkania,",
      "żeby szukając Boga, znaleźli Go niejako po omacku, choć nie jest daleko od każdego z nas.",
      "Albowiem w Nim żyjemy i ruszamy się, i istniejemy, jak to i niektórzy z waszych poetów powiedzieli: Z jego bowiem rodu jesteśmy.",
      "Skoro zatem jesteśmy z rodu Bożego nie powinniśmy sądzić, że bóstwo jest podobne do złota, srebra czy kamienia — wytworu sztuki i myśli ludzkiej.",
      "Jeżeli Bóg był pobłażliwym dla czasów nieświadomości, to obecnie pokazuje ludziom, aby wszyscy i wszędzie pokutowali.",
      "Bo wyznaczył dzień, w którym będzie sądził świat w sprawiedliwości przez męża, którego przeznaczył na to, dając tego dowód wszystkim, wskrzeszając go z martwych.",
      "A usłyszawszy o zmartwychwstaniu, jedni się naśmiewali, a drudzy mówili: Innym razem słuchać cię o tym będziemy.",
      "I tak Paweł opuścił ich.",
      "Niektórzy jednak mężowie przyłączyli się do niego i uwierzyli, a wśród nich był też Dionizy Areopagita, niewiasta, imieniem Damaris, i inni z nimi."
    ],
    [
      "Potem (Paweł) opuściwszy Ateny, przybył do Koryntu.",
      "I spotkał tam pewnego Żyda, imieniem Akwila, rodem z Pontu, który niedawno przyjechał był z Italii, i Pryscyllę, żonę jego (dlatego, że Klaudiusz wydał nakaz, by wszyscy Żydzi Rzym opuścili) i przyłączył się do nich.",
      "A że uprawiał to samo rzemiosło, zamieszkał u nich i pracował. Zajmowali się bowiem wyrobem namiotów.",
      "I rozprawiał w synagodze w każdy szabat, przekonując Żydów i Greków.",
      "A gdy Sylas i Tymoteusz przybyli z Macedonii, Paweł jeszcze bardziej oddał się nauczaniu, dowodząc Żydom, że Jezus jest Chrystusem.",
      "Ale kiedy oni sprzeciwiali się i bluźnili, otrząsnąwszy swe szaty, rzekł do nich: Krew wasza na głowę waszą, jam nie winien, od tej chwili pójdę do pogan.",
      "I odszedłszy stamtąd, wstąpił do domu pewnego prozelity, imieniem Tytus Justus, którego dom stał przy synagodze.",
      "A zwierzchnik synagogi, Kryspus, uwierzył w Pana z całym swoim domem, wielu też z Koryntian słuchając uwierzyło i przyjmowało chrzest.",
      "I rzekł Pan do Pawła w widzeniu nocnym: Nie lękaj się, ale mów i nie milcz,",
      "bo ja jestem z tobą i nikt nie targnie się na ciebie, aby ci miał uczynić co złego, albowiem mam wiele ludu w tym mieście.",
      "Toteż pozostał tam rok i sześć miesięcy, nauczając ich słowa Bożego.",
      "A gdy Gallio został prokonsulem Achai, Żydzi jednomyślnie powstali przeciw Pawłowi i przywiedli go przed trybunał",
      "mówiąc: Ten namawia ludzi, aby oddawali cześć Bogu niezgodnie z Prawem.",
      "Kiedy Paweł chciał już usta otworzyć, Gallio rzekł do Żydów: Gdyby chodziło o jakie bezprawie albo jakiś czyn występny, o Żydzi, należycie zająłbym się wami.",
      "Ale skoro spieracie się o słowa, nazwy i prawo wasze, sami tego pilnujcie: Ja sędzią tych rzeczy być nie chcę,",
      "I odegnał ich od trybunału.",
      "A wszyscy Grecy porwawszy Sostenesa, zwierzchnika synagogi, bili go przed trybunałem, a Gallio wcale na to nie zważał.",
      "Paweł zaś przemieszkawszy tam jeszcze wiele dni i pożegnawszy się z braćmi, odpłynął od Syrii wraz z Pryscyllą i Akwilą. W Kenchrach ostrzygł sobie głowę: bowiem złożył ślub.",
      "I przybyli do Efezu. Tam ich zostawił, sam zaś wszedłszy do synagogi rozprawiał z Żydami.",
      "A kiedy go prosili, aby u nich przez dłuższy czas pozostał, nie zgodził się na to,",
      "ale pożegnał się z nimi mówiąc: Za wolą Bożą wrócę do was jeszcze. I wyjechał z Efezu.",
      "A kiedy przybył do Cezarei, udał się do kościoła (w Jerozolimie) i pozdrowiwszy go, wyruszył do Antiochii.",
      "A zabawiwszy tam pewien czas, wybrał się w podróż, obchodząc po kolei krainę galacką i Frygię i umacniając wszystkich uczniów.",
      "A pewien Żyd, imieniem Apollo, pochodzący z Aleksandrii, uczony i biegły w Piśmie, przybył do Efezu.",
      "Znał on już naukę Pańską i przemawiając z wielką żarliwością nauczał wiernie tego, co dotyczy Jezusa, a wiedział tylko o chrzcie Jana.",
      "I począł odważnie przemawiać w synagodze. Gdy go posłyszeli Pryscylla i Akwila, zajęli się nim i wyłożyli mu dokładniej drogę Bożą.",
      "A gdy postanowił wyruszyć do Achai, bracia zachęcali go i napisali do uczniów, aby go przyjęli. On zaś po przybyciu z całym oddaniem pomagał tym, co uwierzyli.",
      "Albowiem wymownie rozprawiał z Żydami publicznie dowodząc z Pisma, że Jezus jest Chrystusem."
    ],
    [
      "Kiedy Apollo bawił w Koryncie, Paweł obszedłszy wyżej położone kraje, przybył do Efezu, i spotkawszy niektórych uczniów",
      "rzekł do nich: Czy otrzymaliście Ducha Świętego, gdyście wiarę przyjęli? A oni mu odpowiedzieli: Nawet nie słyszeliśmy, że jest Duch Święty?",
      "I powiedział im: Jakże więc byliście ochrzczeni? A oni na to: Chrztem Janowym.",
      "Rzekł tedy Paweł: Jan udzielał chrztu pokuty i mówił ludowi, żeby wierzył w tego, który za nim idzie, tj. w Jezusa.",
      "Usłyszawszy to przyjęli chrzest w imię Pana Jezusa.",
      "I gdy Paweł włożył na nich ręce, zstąpił na nich Duch Święty i mówili językami i prorokowali.",
      "A wszystkich mężów było około dwunastu.",
      "A wszedłszy do synagogi, odważnie przemawiał przez trzy miesiące, rozprawiając i przekonując o Królestwie Bożym.",
      "A gdy niektórzy trwali w uporze i nie wierzyli, bluźniąc przeciwko drodze (Pańskiej) wobec ludu, odłączył się od nich i oddzielił uczniów, rozprawiając codziennie w szkole (niejakiego) Tyrannosa.",
      "I działo się to przez dwa lata, tak że wszyscy, którzy mieszkali w Azji, Żydzi i Grecy, słuchali słowa Pańskiego.",
      "Niezwykłe też cuda czynił Bóg przez ręce Pawła,",
      "tak że nawet chusty i przepaski z jego ciała kładziono na chorych, a ustępowały od nich choroby i opuszczały ich złe duchy.",
      "Próbowali też niektórzy z wędrownych zaklinaczów żydowskich wzywać imienia Pana Jezusa nad tymi, co mieli złego ducha mówiąc: Zaklinam was przez Jezusa, którego głosi Paweł.",
      "Uczyniło to i siedmiu synów Scewy, arcykapłana żydowskiego.",
      "A zły duch odpowiedział im: Znam Jezusa i wiem, kim jest Paweł, ale wy coście za jedni?",
      "I skoczył na nich ów człowiek, w którym był zły duch, dwóch z nich powalił i zmógł tak, że nadzy i poranieni uciekli z tego domu.",
      "Wieść o tym rozeszła się wśród wszystkich Żydów i Greków mieszkających w Efezie i padł strach na wszystkich i wsławiło się imię Pana Jezusa.",
      "Wielu też z wierzących przychodziło, oznajmiając i przyznając się do uczynków swoich.",
      "I wielu z tych, którzy się oddawali praktykom magicznym, znosiło księgi i paliło je wobec wszystkich. A kiedy obliczono ich wartość, określono ją na pięćdziesiąt tysięcy denarów.",
      "Tak potężnie rosło i umacniało się słowo Pańskie.",
      "A po dokonaniu tego Paweł powziął myśl drogą na Macedonię i Achaję udać się do Jerozolimy. Potem — mówił — gdy się tam dostanę, muszę i Rzym zobaczyć.",
      "Wysłał więc do Macedonii dwóch pomocników swoich, Tymoteusza i Erasta, a sam pozostał przez czas jakiś w Azji.",
      "A właśnie wtedy wszczął się niemały tumult z powodu drogi (Pańskiej).",
      "Albowiem pewien złotnik, imieniem Demetriusz, który wyrabiał ze srebra świątynki Artemidy, przysparzał rzemieślnikom niemałych zysków.",
      "Zebrał ich więc, a z nimi i innych, którzy zajmowali się tymże rzemiosłem i powiedział: Ludzie, wiecie, że z tego rzemiosła płynie nasz dobrobyt.",
      "A oto widzicie i słyszycie, że nie tylko w Efezie, ale prawie w całej Azji ten Paweł namówił i do odstępstwa przywiódł wielkie mnóstwo ludzi mówiąc, że nie są bogami ci, co są rękami uczynieni.",
      "I grozi nam, że nie tylko gardzić będą naszym zawodem, ale i świątynia Wielkiej Artemidy będzie za nic poczytana, a nawet ona sama, którą czci Azja i świat cały, odarta zostanie z majestatu.",
      "A usłyszawszy to zapłonęli gniewem i zawołali: Wielka Artemida Efeska!",
      "I pełno było zamieszania w mieście. Gromadnie wtargnęli do teatru, porwawszy Gajusa i Arystarcha, Macedończyków, towarzyszów Pawła.",
      "A kiedy i Paweł chciał wejść między lud, nie dopuścili do tego uczniowie.",
      "A nawet niektórzy z Azjarchów, życzliwi mu, posłali do niego z prośbą, aby się nie udawał do teatru.",
      "I każdy wołał co innego, bo zebranie było burzliwe, a wielu nawet nie wiedziało, po co się zeszli.",
      "Wówczas wypchnięto z tłumu Aleksandra, bo go Żydzi wysuwali. Aleksander zaś skinąwszy ręką chciał usprawiedliwić się wobec ludu.",
      "Gdy jednak poznali, że jest Żydem, poczęli wszyscy jednogłośnie krzyczeć prawie przez dwie godziny: Wielka Artemida Efeska!",
      "Wtedy pisarz uśmierzywszy tłum rzekł: Efezjanie, gdzież jest człowiek, który by nie wiedział, że miasto Efez oddane jest czci Wielkiej Artemidy i posągu, który spadł z nieba.",
      "Skoro więc temu zaprzeczyć nie można, powinniście się uspokoić i niczego pochopnie nie czynić.",
      "Przyprowadziliście bowiem tych ludzi, którzy nie są ani świętokradcami, ani bluźniercami naszej bogini.",
      "A jeżeli Demetriusz i jego rzemieślnicy mają sprawę przeciw komu, to odbywają się na rynku sądy, są też prokonsulowie, niechże oskarżają jedni drugich.",
      "A jeżeli chcecie żądać czegoś więcej, rozstrzygnie się to na prawowitym zebraniu.",
      "Albowiem grozi nam, że mogą nas oskarżyć z powodu dzisiejszych rozruchów, bo nie ma żadnej przyczyny, którą moglibyśmy usprawiedliwić to zbiegowisko.",
      "I to powiedziawszy rozwiązał zgromadzenie."
    ],
    [
      "Gdy tumult ustał, Paweł przywołał uczniów, zachęcał do wytrwania i pożegnawszy się z nimi wyruszył w drogę do Macedonii.",
      "A kiedy obszedł owe strony, napominając ich w licznych przemowach, przybył do Grecji.",
      "I zabawił tam trzy miesiące. A gdy zamierzał odpłynąć do Syrii, a Żydzi uczynili nań zasadzkę, postanowił wrócić przez Macedonię.",
      "Aż do Azji towarzyszył mu Sopater, syn Pyrrusa z Berei, z Tesaloniczan Arystarch i Sekundus, Gajus z Derbe i Tymoteusz; z Azjatów zaś Tychik i Trofim.",
      "Ci, wyprzedziwszy nas, czekali na nas w Troadzie,",
      "a my odpłynęliśmy po święcie Przaśników z Filippów i po pięciu dniach przybyliśmy do nich do Troady, gdzie pozostaliśmy siedem dni.",
      "Pierwszego dnia po szabacie, gdyśmy się zeszli na łamanie chleba, Paweł, który miał odjechać nazajutrz, rozprawiając z nimi przedłużył swą mowę aż do północy.",
      "I było wiele lamp w sali górnej, gdzieśmy się zebrali.",
      "I pewien młodzieniec, imieniem Eutychus, siedział na oknie i zmorzony głębokim snem, gdy Paweł długo rozprawiał, zasnąwszy, spadł z trzeciego piętra na dół i podniesiono go nieżywego.",
      "Paweł zszedł na dół, pochylił się nad nim i obejmując go powiedział: Nie trwóżcie się, bo jeszcze żyje.",
      "A wróciwszy na górę łamał chleb i spożywał; mówił jeszcze długo aż do świtania, w końcu wyruszył w drogę.",
      "Młodzieńca zaś przyprowadzono żywego, a wszyscy bardzo się tym radowali.",
      "A my wsiadłszy wcześniej na okręt, popłynęliśmy do Assos, skąd mieliśmy zabrać Pawła; tak bowiem zarządził zamierzając sam udać się pieszo.",
      "Gdy więc spotkał się z nami w Assos, zabraliśmy go i dopłynęliśmy do Mitylene.",
      "Stąd zaś odpłynąwszy, nazajutrz przybyliśmy na wprost Chios, na drugi dzień popłynęliśmy do Samos, a jeszcze dzień później przybyliśmy do Miletu.",
      "Albowiem Paweł postanowił był ominąć Efez, aby nie musiał tracić czasu w Azji. Spieszył się bowiem, aby jeśli to możliwe, w dzień Pięćdziesiątnicy stanąć w Jerozolimie.",
      "Z Miletu zaś posłał do Efezu i wezwał starszych Kościoła.",
      "A kiedy do niego przybyli, rzekł im: Wiecie, jak to byłem z wami przez cały czas, od pierwszego dnia, któregom przybył do Azji.",
      "Jak służyłem Panu z całą pokorą wśród łez i doświadczeń, jakie mnie spotykały z powodu zasadzek żydowskich;",
      "jak nie uchylałem się od niczego, co pożyteczne, byleby tylko wam głosić (Ewangelię), nauczać was publicznie i po domach,",
      "zachęcając Żydów i Greków do pokuty wobec Boga i Pana naszego Jezusa.",
      "A oto teraz, z potrzeby ducha zdążam do Jerozolimy, nie wiedząc, co mnie tam spotkać może,",
      "prócz tego, o czym zapewnia mnie Duch Święty po wszystkich miastach mówiąc, że czekają mnie więzy i utrapienia.",
      "Ale ja bynajmniej nie przeceniam swego życia, bylebym tylko dokonał biegu mego i zadania, które otrzymałem od Pana Jezusa — świadczyć o Ewangelii łaski Bożej.",
      "A teraz oto wiem, że wy wszyscy, wśród których przeszedłem głosząc Królestwo, już więcej nie będziecie oglądać mej twarzy.",
      "Dlatego świadczę się wami w dniu dzisiejszym, żem nieskalany krwią niczyją w ogóle.",
      "Albowiem nie wahałem się głosić wam wszelkiej woli Bożej.",
      "Miejcie więc pieczę o siebie samych i o całą owczarnię, nad którą was Duch Święty ustanowił biskupami, abyście kierowali Kościołem Bożym, własną jego krwią nabytym.",
      "Wiem ci ja, że po moim odejściu, wejdą między was wilki drapieżne, nie oszczędzając owczarni.",
      "A nawet pomiędzy wami samymi znajdą się ludzie mówiący rzeczy przewrotne, aby pociągnąć za sobą uczniów.",
      "Dlatego czuwajcie, pamiętajcie, żem przez trzy lata we dnie i w nocy nie przestawał wśród łez napominać każdego z was.",
      "A teraz polecam was Bogu i słowu łaski jego, który ma moc zbudować i dać dziedzictwo wszystkim uświęconym.",
      "Srebra ani złota, ani szaty niczyjej nie pożądałem.",
      "Sami wiecie, że na to, co potrzeba było mnie i tym, którzy ze mną są, pracowały te ręce.",
      "We wszystkim okazałem wam, że tak pracując, należy wspierać słabych i pamiętać na słowa Pana Jezusa, jak sam powiedział: Szczęśliwsza to rzecz dawać, aniżeli brać.",
      "A to powiedziawszy, padł na kolana i modlił się z nimi wszystkimi.",
      "A wszyscy wybuchli płaczem wielkim i rzucając się Pawłowi na szyję, całowali go.",
      "Najbardziej zasmucały ich słowa jego, że już nigdy twarzy jego oglądać nie będą. I odprowadzili go do okrętu."
    ],
    [
      "A gdyśmy odjechali, rozłączywszy się z nimi, przybyliśmy prosto do Kos, dnia następnego do Rodos, a stąd do Patary.",
      "I znalazłszy okręt, który miał płynąć do Fenicji, wsiedliśmy i odpłynęliśmy.",
      "Gdy się nam ukazał Cypr, zostawiliśmy go po lewej ręce i płynąc do Syrii, przybyliśmy do Tyru; tam bowiem miano wyładować okręt.",
      "A znalazłszy uczniów, pozostaliśmy tam dni siedem; a oni, natchnieni Duchem, mówili Pawłowi, aby nie wyruszał do Jerozolimy.",
      "Po upływie tych dni odeszliśmy udając się w drogę, a wszyscy z żonami i dziećmi towarzyszyli nam aż za miasto. Klęknąwszy na wybrzeżu i pomodliwszy się",
      "pożegnaliśmy się nawzajem i weszliśmy na okręt, a oni powrócili do swoich domów.",
      "My zaś, po odbyciu żeglugi z Tyru, przybyliśmy do Ptolemaidy i powitawszy braci, pozostaliśmy u nich przez jeden dzień.",
      "I wybrawszy się w drogę nazajutrz, przybyliśmy do Cezarei. Wstąpiliśmy do domu Filipa Ewangelisty, który był jednym z siedmiu i zamieszkaliśmy u niego.",
      "A miał on cztery córki, dziewice-prorokinie.",
      "I kiedyśmy mieszkali tam przez kilka dni, nadszedł Prorok pewien z Judei, imieniem Agabus.",
      "Ten, gdy przybył po nas, wziął pas Pawła i związawszy sobie ręce i nogi, rzekł: To mówi Duch Święty; Człowiek, do którego ten pas należy, tak oto będzie przez Żydów związany w Jerozolimie i wydany w ręce pogan.",
      "A skorośmy to usłyszeli prosiliśmy i my, i miejscowi, aby nie wyruszał do Jerozolimy.",
      "Wówczas odpowiedział Paweł: Co czynicie, czemu płaczecie i ranicie moje serce? Przecież ja gotów jestem nie tylko na więzy, ale i na śmierć w Jerozolimie dla imienia Pana Jezusa.",
      "A kiedyśmy go przekonać nie mogli, ustąpiliśmy mówiąc: Niech się dzieje wola Pańska.",
      "Po czym przygotowawszy się, wyruszyliśmy do Jerozolimy.",
      "Wybrali się też z nami i niektórzy uczniowie z Cezarei i zaprowadzili do niejakiego Mnazona z Cypru, dawnego ucznia, aby u niego zamieszkać.",
      "Kiedy przybyliśmy do Jerozolimy, bracia przyjęli nas serdecznie.",
      "A nazajutrz przyszedł Paweł wraz z nami do Jakuba; zebrali się też wszyscy starsi.",
      "I po przywitaniu ich począł szczegółowo opowiadać, czego Bóg dokonał wśród pogan przez jego posługę.",
      "Oni więc, słysząc to, wielbili Boga i mówili mu: Widzisz, bracie, ile to jest tysięcy Żydów, którzy uwierzyli, a wszyscy gorliwie trzymają się Prawa.",
      "O tobie jednak słyszeli, że nauczasz odstępstwa od Mojżesza wszystkich Żydów, którzy żyją między poganami, powiadając, że nie należy synów poddawać obrzezaniu ani też zachowywać zwyczajów.",
      "Cóż tedy począć? Z pewnością dowiedzą się, żeś przybył.",
      "Uczyń tedy, co ci powiemy. Jest między nami czterech ludzi, którzy uczynili ślub.",
      "Weź ich poddaj się wraz z nimi oczyszczeniu i zapłać za nich koszta, aby mogli sobie ostrzyc głowy. A przekonają się wszyscy, że to, co o tobie mówiono, nie tylko nie jest prawdziwe, ale że i ty sam sumiennie przestrzegasz Prawa.",
      "A co się tyczy nawróconych pogan, tośmy im na piśmie wysłali postanowienia, aby się powstrzymywali od rzeczy ofiarowanych bałwanom, krwi zwierząt zdławionych i nierządu.",
      "Wówczas Paweł, wziąwszy owych ludzi, następnego dnia wraz z nimi poddał się oczyszczeniu i wszedł do świątyni, zapowiadając wypełnienie dni oczyszczenia, aż za każdego z nich złożona będzie ofiara.",
      "A gdy siedem dni miało się ku końcowi, Żydzi z Azji ujrzawszy go w świątyni podburzyli cały lud i rzucili się na niego wołając:",
      "Izraelici, na pomoc! Oto człowiek, który wszędzie wszystkich naucza przeciw ludowi, Prawu i miejscu temu, a nadto i Greków wprowadził do świątyni i znieważył to święte miejsce. —",
      "Przedtem bowiem widzieli z nim na mieście Trofima z Efezu i sądzili, że Paweł wprowadził go do świątyni. —",
      "I poruszyło się całe miasto, zbiegł się lud, a porwawszy Pawła wywlekli go poza świątynię i natychmiast zamknięto bramy.",
      "A gdy usiłowali go zabić, doniesiono trybunowi kohorty, że wzburzona jest cała Jerozolima.",
      "Natychmiast więc wziąwszy z sobą żołnierzy i setników, zbiegł do nich (z góry). A oni widząc trybuna i żołnierzy przestali bić Pawła.",
      "Wówczas trybun zbliżył się, pojmał go i rozkazał skuć dwoma łańcuchami. I wypytywał się, kim jest i co uczynił.",
      "A każdy z tłumu wołał co innego. Gdy tedy nie mógł się nic pewnego dowiedzieć z powodu zgiełku, rozkazał prowadzić go do obozu.",
      "A skoro przybyli do schodów, doszło do tego, że z powodu natarczywości tłumu musieli go (Pawła) nieść żołnierze,",
      "albowiem tłum szedł za nimi wołając: Zabij go!",
      "Paweł więc, kiedy miano go już wprowadzić do obozu, rzekł do trybuna: Czy mogę ci coś powiedzieć? A on rzekł: Umiesz po grecku?",
      "Czyż ty nie jesteś Egipcjaninem, który niedawno wszczynał rozruchy i wyprowadził na pustynię cztery tysiące skrytobójców?",
      "A Paweł odpowiedział mu: Ja jestem Żydem z Tarsu w Cylicji, obywatelem znacznego miasta. Proszę cię, pozwól mi przemówić do ludu.",
      "Skoro mu pozwolił, Paweł stojąc na schodach, skinął ręką na lud i kiedy zapanowało zupełne milczenie, przemówił po hebrajsku tymi słowy."
    ],
    [
      "Bracia i ojcowie! Posłuchajcie tego, co mam na swoją obronę.",
      "A gdy usłyszeli, że przemawia do nich w języku hebrajskim, jeszcze bardziej się uciszyli.",
      "A on mówił: Ja jestem Żydem, urodzonym w Tarsie w Cylicji, ale wychowałem się tu, w tym mieście, u stóp Gamaliela, wykształcony starannie w Prawie ojczystym, gorliwie służący Bogu, jako i wy dziś służycie wszyscy.",
      "Drogę tę prześladowałem aż do karania śmiercią, wiążąc i wtrącając do więzienia mężczyzn i niewiasty,",
      "jak mi tego i arcykapłan jest świadkiem, i wszyscy starsi. Od nich to wziąłem listy do braci, kiedy zdążałem do Damaszku, abym i stamtąd uwięzionych przywiódł do Jerozolimy dla wymierzenia kary.",
      "I stało się, gdy byłem w drodze i zbliżałem się do Damaszku, nagle koło południa, ogarnęła mnie wokoło wielka światłość z nieba.",
      "Upadłem na ziemię i usłyszałem głos mówiący do mnie: Szawle, Szawle, czemu mnie prześladujesz?",
      "A jam odpowiedział: Kto jesteś, Panie? I rzekł do mnie: Jam jest Jezus Nazareński, którego ty prześladujesz.",
      "A ci, którzy byli ze mną, światło wprawdzie widzieli, ale głosu mówiącego do mnie nie słyszeli.",
      "I rzekłem: Cóż mam czynić, Panie? Pan zaś powiedział mi: Wstań i idź do Damaszku, a tam powiedzą ci wszystko, co winieneś uczynić.",
      "A gdym zaniewidział od onego światła, prowadzony za rękę przez moich towarzyszy, przybyłem do Damaszku.",
      "A niejaki Ananiasz, człowiek żyjący bogobojnie według Prawa, mający dobre świadectwo od wszystkich mieszkających tam Żydów,",
      "przybył do mnie i zbliżywszy się powiedział do mnie: Szawle, bracie, przejrzyj! I w tejże chwili spojrzałem na niego.",
      "A on mówił: Bóg ojców naszych przeznaczył cię, abyś poznał wolę jego oraz, abyś oglądał Sprawiedliwego i posłyszał głos z jego ust.",
      "Bo wobec wszystkich ludzi będziesz mu świadkiem tego, coś widział i słyszał.",
      "A teraz czemu zwlekasz? Wstań, ochrzcij się i obmyj grzechy swoje wzywając imienia jego.",
      "I zdarzyło się, gdy wróciłem do Jerozolimy i modliłem się w świątyni, że wpadłem w zachwycenie",
      "i ujrzałem go jak mówił do mnie: Spiesz się i uchodź rychło z Jerozolimy, bo nie przyjmą twego świadectwa o mnie.",
      "A jam rzekł: Panie, wszak oni wiedzą, że wtrącałem do więzienia i biłem w synagogach tych, którzy wierzyli w ciebie.",
      "A kiedy lała się krew Szczepana, świadka twego, ja sam przy tym byłem, pochwalałem i strzegłem szat morderców.",
      "I rzekł do mnie: Idź, bo ja wyślę cię daleko, do pogan.",
      "I słuchali go aż do tych słów; po czym zaczęli krzyczeć: Zgładź z ziemi tego człowieka, bowiem nie godzi się, żeby taki żył.",
      "A gdy oni krzyczeli, zrzucali szaty swoje i ciskali piaskiem w górę,",
      "trybun rozkazał wprowadzić go do obozu i przy badaniu biczować, aby się dowiedzieć, dlaczego tak na niego wołano.",
      "A kiedy go związano rzemieniami, Paweł odezwał się do stojącego obok setnika: Czy wolno wam biczować obywatela rzymskiego i to bez sądu?",
      "Usłyszawszy to setnik, przystąpił do trybuna i powiedział mu: Co chcesz uczynić, przecież ten człowiek jest obywatelem rzymskim.",
      "Zbliżył się tedy trybun i rzekł do niego: Powiedz mi, czy jesteś obywatelem rzymskim? A on odparł: Tak jest.",
      "I rzekł trybun: Ja za wielką sumę nabyłem to obywatelstwo. A Paweł odpowiedział: A ja mam je od urodzenia.",
      "Natychmiast więc odstąpili od niego ci, co go mieli badać. Także i trybun zląkł się, skoro dowiedział się, że jest obywatelem rzymskim, a on kazał nałożyć mu więzy.",
      "Nazajutrz tedy chcąc się dokładnie dowiedzieć, o co go oskarżają Żydzi, uwolnił go z więzów i kazał zejść się przedniejszym kapłanom i całemu sanhedrynowi, a wyprowadzając Pawła stawił go przed nimi."
    ],
    [
      "Paweł tedy patrząc śmiało na sanhedryn rzekł: Bracia, ja aż do dnia dzisiejszego służyłem Bogu z całą szczerością i sumiennością.",
      "Na to arcykapłan Ananiasz kazał stojącym obok bić go po twarzy.",
      "Wówczas rzekł do niego Paweł: Uderzy cię Bóg, ściano pobielana! Zasiadłeś tu, aby mnie sądzić według Prawa, a rozkazujesz bić mnie wbrew Prawu?",
      "A ci, co stali przy nim, mówili: Złorzeczysz arcykapłanowi Bożemu?",
      "A Paweł odpowiedział: Nie wiedziałem, bracia, że to arcykapłan. Napisane jest bowiem: Księciu ludu twego złorzeczyć nie będziesz (Wyjśc. 22,28).",
      "A Paweł wiedząc, że jedna część składa się z faryzeuszów, a druga z saduceuszów, zawołał przed sanhedrynem: Bracia! Ja jestem faryzeuszem i synem faryzeusza, a sądzą mnie z powodu nadziei w powstanie zmarłych.",
      "A gdy to powiedział, wszczął się spór między faryzeuszami i saduceuszami i przyszło do rozdwojenia między zebranymi.",
      "Saduceusze bowiem zaprzeczają zmartwychwstaniu, istnieniu aniołów i duchów, a faryzeusze uznają jedno i drugie.",
      "I powstał wielki hałas. A niektórzy z uczonych faryzejskich zerwali się i spierając się zawzięcie mówili: Nic złego nie znajdujemy w tym człowieku, a może istotnie duch albo anioł z nim mówił?",
      "I gdy doszło do wielkiego wzburzenia, trybun obawiając się, aby Pawła nie rozszarpali, kazał zejść żołnierzom, zabrać go siłą spomiędzy nich i zaprowadzić do obozu.",
      "A następnej nocy stanął przed nim Pan i rzekł: Bądź odważny, bo tak jak świadczyłeś o mnie w Jerozolimie, tak świadczyć masz i w Rzymie.",
      "A skoro nastał dzień, zebrali się Żydzi i związali przysięgą mówiąc, że nie będą ani jeść, ani pić, dopóki nie zabiją Pawła.",
      "I było więcej niż czterdziestu ludzi, którzy to sprzysiężenie uczynili.",
      "Przyszli oni do przedniejszych kapłanów i do starszych mówiąc: Świętą przysięgą związaliśmy się, że nic do ust nie weźmiemy, dopóki nie zabijemy Pawła.",
      "Przeto wy teraz razem z sanhedrynem przekonajcie trybuna, aby go do was przyprowadził niby dla dokładniejszego zbadania jego sprawy, a my gotowiśmy go zabić, zanim tu dojdzie.",
      "A gdy o tej zasadzce posłyszał siostrzeniec Pawła, przybył, wszedł do obozu i doniósł Pawłowi.",
      "Paweł zatem przywoławszy do siebie jednego z setników, rzekł: Zaprowadź tego młodzieńca do trybuna, bo ma mu coś oznajmić.",
      "On wtedy wziął go, zaprowadził do trybuna, i rzekł: Więzień Paweł przywoławszy mnie prosił, abym tego młodzieńca przyprowadził do ciebie, bo ma ci coś powiedzieć.",
      "A trybun wziął go za rękę, odszedł z nim na bok i zapytał go: Cóż to masz mi oznajmić?",
      "On zaś odpowiedział: Żydzi uchwalili prosić cię, abyś jutro stawił Pawła przed sanhedrynem niby dla dokładniejszego zbadania jego sprawy.",
      "Ale ty im nie wierz. Bo więcej niż czterdziestu ludzi spośród nich czyha nań, związawszy się przysięgą, że nie będą jeść ani pić, dopóki go nie zabiją. I teraz są w pogotowiu oczekując twego zezwolenia.",
      "Trybun więc odprawił młodzieńca nakazując mu: Nie mów nikomu, żeś mi doniósł.",
      "I przywoławszy dwóch setników rzekł im: Przygotujcie w drogę do Cezarei dwustu żołnierzy, siedemdziesięciu jezdnych i dwustu oszczepników na trzecią godzinę w nocy.",
      "Trzeba też przygotować zwierzęta juczne, żeby wsadzić Pawła i odstawić do namiestnika Feliksa.",
      "I napisał list tej treści:",
      "Klaudiusz Lyzjasz dostojnemu namiestnikowi Feliksowi pozdrowienie.",
      "Tego człowieka pojmali Żydzi, i gdy go już mieli zabić, nadbiegłszy z oddziałem wojska, wyrwałem go z ich rąk, dowiedziawszy się, że jest obywatelem rzymskim.",
      "A chcąc dowiedzieć się, co mu zarzucają, stawiłem go przed ich sanhedrynem",
      "i stwierdziłem, że oskarżają go o rzeczy sporne, dotyczące ich Prawa, a nie obwiniają go o nic godnego śmierci lub więzienia.",
      "A gdy mi doniesiono o zasadzce, jaka miała być przygotowana na tego człowieka, wysłałem go niezwłocznie do ciebie, powiadamiając oskarżycieli, aby przed tobą wytoczyli sprawę przeciwko niemu. Bądź zdrów!",
      "Żołnierze tedy, jak im rozkazano, wzięli Pawła i poprowadzili go w nocy do Antipatris,",
      "a nazajutrz zostawiwszy jezdnych, aby z nim jechali, wrócili do obozu.",
      "Tamci przybywszy do Cezarei oddali namiestnikowi list i stawili przed nim Pawła.",
      "A skoro przeczytał list i zapytał, z jakiej pochodzi prowincji, dowiedział się, że z Cylicji.",
      "Przesłucham cię — powiedział — gdy przybędą twoi oskarżyciele. I rozkazał strzec go w pretorium Heroda."
    ],
    [
      "A po upływie pięciu dni przybył arcykapłan Ananiasz z niektórymi starszymi i rzecznikiem prawnym, niejakim Tertullusem. Oni to stanęli przed namiestnikiem z oskarżeniem przeciwko Pawłowi.",
      "I gdy go wezwano, rozpoczął Tertullus oskarżenie mówiąc: Gdy dzięki tobie żyjemy w zupełnym pokoju, a przez twą przezorność wiele zmienia się na lepsze dla tego ludu,",
      "zawsze i wszędzie, dostojny Feliksie, wdzięcznym przyjmujemy to sercem.",
      "I aby zbyt długo cię nie trudzić, proszę, abyś łaskawie przez chwilę posłuchać nas raczył.",
      "Albowiem stwierdziliśmy, że człowiek ten szerzy zarazę i wzbudza niepokoje wśród wszystkich Żydów na całym świecie, a jest przywódcą sekty Nazarejczyków.",
      "A że usiłował nawet i świątynię znieważyć, przeto pojmaliśmy go (i chcieliśmy osądzić według praw naszych.",
      "Nadbiegłszy jednak trybun Lyzjasz przemocą wyrwał go z naszych rąk,",
      "rozkazując, aby jego oskarżyciele przybyli do ciebie). Od niego zresztą po przesłuchaniu będziesz się mógł wszystkiego dowiedzieć, o co go oskarżamy.",
      "Żydzi potwierdzili to, utrzymując, że tak się istotnie rzeczy mają.",
      "A gdy namiestnik skinieniem dozwolił mu mówić, Paweł odpowiedział: Wiedząc, że od wielu lat jesteś sędzią tego narodu, tym chętniej w swojej obronie mówić będę.",
      "Możesz się bowiem przekonać, że nie więcej jak dwanaście dni temu przybyłem do Jerozolimy, aby oddać cześć Bogu.",
      "A nie spotkano mnie w świątyni rozprawiającego z kimkolwiek, czy też wywołującego zbiegowisko tłumu ani w synagogach, ani w mieście.",
      "I nie mogą też dowieść ci tego, o co mnie teraz oskarżają.",
      "Ale to wyznaję przed tobą, że trzymając się drogi, którą nazywają herezją, służę Bogu ojców moich, wierząc we wszystko, co napisane jest w Prawie i u Proroków.",
      "Mam też w Bogu nadzieję, którą mają i oni, że będzie zmartwychwstanie sprawiedliwych i grzesznych.",
      "I sam usilnie o to się staram, abym wobec Boga i wobec ludzi miał zawsze nieskażone sumienie.",
      "A po wielu latach przybyłem, aby narodowi memu złożyć jałmużny i ofiary.",
      "I spotkali mię w świątyni oczyszczonego, bez tłumu i zbiegowiska.",
      "Byli też niektórzy Żydzi z Azji, którzy powinni tu stanąć i oskarżać, jeśli mają co przeciwko mnie.",
      "Albo i ci oto niech sami powiedzą, co za nieprawość we mnie znaleźli, gdym stał przed sanhedrynem,",
      "chyba jedynie to słowo, którem głośno wypowiedział stojąc przed nimi: Sądzicie mnie dzisiaj z powodu wiary w zmartwychwstanie.",
      "A Feliks, znając dokładnie tę naukę, odroczył ich sprawę mówiąc: Rozsądzę waszą sprawę, skoro przybędzie trybun Lyzjasz.",
      "I rozkazał setnikowi strzec Pawła pozostawiając mu pewną swobodę i nie wzbraniając żadnemu z przyjaciół w oddawaniu mu posług.",
      "A po kilku dniach przybył Feliks wraz z Druzyllą, żoną swoją, która była Żydówką, wezwał Pawła i przysłuchiwał się mu, kiedy mówił o wierze w Jezusa Chrystusa.",
      "A gdy począł mówić o sprawiedliwości, wstrzemięźliwości i przyszłym sądzie, zatrwożony Feliks powiedział: Teraz możesz odejść, a wezwę cię w czasie dogodnym.",
      "I spodziewał się, że dostanie od Pawła pieniądze, dlatego częściej go wzywał i rozmawiał z nim.",
      "A po upływie dwóch lat na miejsce Feliksa przybył Porcjusz Festus. I Feliks, chcąc zaskarbić sobie życzliwość Żydów, pozostawił Pawła w więzieniu."
    ],
    [
      "Festus zatem skoro przybył do prowincji, po trzech dniach wybrał się z Cezarei do Jerozolimy.",
      "I wystąpili przed nim przedniejsi kapłani i przywódcy Żydów w sprawie Pawła,",
      "usilnie prosząc o łaskę dla siebie przeciw Pawłowi, aby kazał go sprowadzić do Jerozolimy. A zamierzali zrobić zasadzkę, aby go zabić w drodze.",
      "Festus wszakże odpowiedział, że Paweł zostaje pod strażą w Cezarei i że on sam rychło tam wyruszy.",
      "Ci przeto spośród was — mówił — którzy mają większe poważanie, niech jadą ze mną i jeśli ten człowiek dopuścił się jakiegoś przestępstwa, niechże go oskarżą.",
      "I zabawiwszy między nimi nie więcej niż osiem do dziesięciu dni, odjechał do Cezarei, a dnia następnego, zasiadłszy na sądzie, kazał przyprowadzić Pawła.",
      "A gdy wszedł, otoczyli go Żydzi, którzy przybyli z Jerozolimy, i poczęli czynić mu liczne i ciężkie zarzuty. Nie zdołali ich jednak dowieść,",
      "bo Paweł bronił się mówiąc: W niczym nie zawiniłem wobec Prawa żydowskiego ani przeciw świątyni, ani przeciw cesarzowi.",
      "A Festus chcąc zaskarbić sobie życzliwość Żydów odpowiedział Pawłowi: Czy chcesz jechać do Jerozolimy, abyś tam był sądzony w tej sprawie przede mną?",
      "Ale Paweł odrzekł: Przed trybunałem cesarskim stoję, gdzie winienem być sądzony. Żydom żadnej krzywdy nie uczyniłem, jak to i ty sam wiesz dobrze.",
      "A jeśli uczyniłem coś złego, albo dopuściłem się czegoś godnego śmierci, nie wzbraniam się umrzeć. Ale jeżeli nie ma nic prawdy w tym, o co mnie oskarżają, nikt mnie im wydać nie może. Odwołuję się do cesarza.",
      "Wówczas Festus, porozumiawszy się z Radą, odpowiedział: Odwołałeś się do cesarza, przed cesarzem staniesz.",
      "A po upływie kilku dni przybyli do Cezarei król Agryppa z Bereniką i powitali Festusa.",
      "I gdy spędzili tam dłuższy czas, Festus przedstawił królowi sprawę Pawła mówiąc: Feliks pozostawił w więzieniu pewnego człowieka,",
      "w sprawie którego, gdym był w Jerozolimie, wystąpili przede mną przedniejsi kapłani i starsi żydowscy, domagając się wyroku skazującego przeciw niemu.",
      "Ale im odpowiedziałem, że nie jest zwyczajem Rzymian wydawać kogokolwiek, zanim oskarżony nie stanie wobec oskarżycieli i nie będzie miał możności bronić się przed zarzutami.",
      "Kiedy więc tu przybyli, niezwłocznie zasiadłszy nazajutrz na trybunale, kazałem przyprowadzić tego człowieka.",
      "Jednakże oskarżyciele nie przedstawili w stosunku do niego żadnego obwinienia o zbrodnie, które podejrzewałem,",
      "ale mieli z nim tylko pewne spory tyczące się ich zabobonu i jakiegoś Jezusa zmarłego, o którym Paweł twierdził, że żyje.",
      "Nie będąc w stanie badać takich spraw, zapytałem go, czy chce udać się do Jerozolimy i tam być o to sądzony.",
      "Ale że Paweł wniósł odwołanie, by go zatrzymać aż do rozstrzygnięcia przez trybunał cesarski, kazałem go strzec, dopóki go nie odeślę do cesarza.",
      "Agryppa wtedy (rzekł) do Festusa: Chciałbym i ja sam posłuchać tego człowieka. (A on) odpowiedział: Jutro go usłyszysz.",
      "Nazajutrz przybyli Agryppa i Berenika z całą okazałością i weszli na miejsce przesłuchania wraz z trybunami i przedniejszymi obywatelami miasta. Na rozkaz Festusa przywiedziono i Pawła.",
      "I rzekł Festus: Królu Agryppo i wszyscy mężowie, którzy tu z nami jesteście — widzicie człowieka, w sprawie którego nagabywało mię mnóstwo Żydów w Jerozolimie i tutaj wołając, że nie powinien on żadną miarą pozostać przy życiu.",
      "Sam jednak przekonałem się, że nie dopuścił się on niczego zasługującego na śmierć. A gdy się nadto odwołał do cesarza, postanowiłem go tam odesłać.",
      "Nie mam jednak nic pewnego, co mógłbym napisać do naszego Pana. Dlatego stawiłem go przed wami, a zwłaszcza przed tobą, królu Agryppo, abym po dokonanym przesłuchaniu miał co napisać.",
      "Bo nie wydaje mi się słuszne posyłać więźnia bez wskazania, o co jest oskarżony."
    ],
    [
      "Agryppa tedy rzekł do Pawła: Wolno ci mówić w swojej obronie. Wówczas Paweł wyciągnąwszy rękę począł się bronić.",
      "Za szczęśliwego się uważam, królu Agryppo, że przed tobą mam się dzisiaj bronić w sprawie tego wszystkiego, o co mnie oskarżają Żydzi.",
      "I to tym bardziej, że ty znasz wszystkie zwyczaje i spory żydowskie. Dlatego proszę cię, abyś cierpliwie wysłuchać mię raczył.",
      "Wszystkim Żydom dobrze wiadomo, że życie moje od lat młodości spędziłem od początku wśród mojego narodu w Jerozolimie.",
      "Znają mnie oni od dawna, gdyby tylko chcieli zaświadczyć, że według najsurowszej sekty naszej religii żyłem jako faryzeusz.",
      "A teraz z powodu nadziei w spełnienie obietnicy danej przez Boga ojcom naszym stoję oto przed sądem.",
      "Spełnienia jej spodziewa się dostąpić dwanaście naszych pokoleń, dniem i nocą wytrwale służąc Bogu. Z powodu tej nadziei jestem przez Żydów oskarżony, o królu.",
      "Dlaczego za rzecz do wiary niepodobną uważacie, że Bóg wskrzesza zmarłych?",
      "I mnie samemu przecież zdawało się, że powinienem wiele czynić przeciw imieniu Jezusa Nazareńskiego.",
      "Co też i czyniłem w Jerozolimie, i gdym otrzymał władzę od przedniejszych kapłanów, wielu świętych wtrąciłem do więzienia, a kiedy ich skazywano na śmierć, głosowałem przeciw nim.",
      "I często po wszystkich synagogach udręką zmuszałem ich do bluźnierstwa, a popadając w coraz większy szał prześladowałem ich nawet po miastach ościennych.",
      "I gdym w tych sprawach zdążał do Damaszku mając władzę i zezwolenie przedniejszych kapłanów,",
      "w południe, w ciągu drogi — o królu — ujrzałem światło z nieba jaśniejsze nad blask słoneczny, które ogarnęło mnie i tych, co mi towarzyszyli w drodze.",
      "I gdyśmy wszyscy upadli na ziemię, usłyszałem głos mówiący do mnie w języku hebrajskim: Szawle, Szawle, czemu mnie prześladujesz? Trudno ci wierzgać przeciw ościeniowi.",
      "A jam rzekł: Kto jesteś, Panie? Pan zaś powiedział: Jam jest Jezus, którego ty prześladujesz.",
      "Ale podnieś się i stań na nogi, albowiem na to ci się ukazałem, abym cię ustanowił sługą i świadkiem tego, coś widział i tego, co ci objawię.",
      "Wybawię cię z tego ludu i spośród pogan, do których cię teraz posyłam",
      "dla otworzenia im oczu, aby się nawrócili z ciemności od światła i z mocy szatańskiej do Boga, aby dostąpili odpuszczenia grzechów, a przez wiarę we mnie współudziału ze świętymi.",
      "Toteż, królu Agryppo, nie byłem nieposłuszny widzeniu z nieba,",
      "i naprzód tym, którzy są w Damaszku i w Jerozolimie, a następnie całej krainie judzkiej i poganom głosiłem, aby pokutowali i nawracali się do Boga przez uczynki, jakich wymaga pokuta.",
      "Z tej to przyczyny pojmali mnie Żydzi, gdym był w świątyni i usiłowali zamordować.",
      "Ale wsparty pomocą Bożą, ostałem się po dzień dzisiejszy, dając świadectwo małym i wielkim i nic nie mówiąc ponad to, co według zapowiedzi Proroków i Mojżesza stać się miało:",
      "że Chrystus ma cierpieć i będzie pierwszym, który po zmartwychwstaniu będzie zwiastował światłość narodowi i poganom.",
      "A gdy on to mówił ku swojej obronie, Festus zawołał głosem donośnym: Szalejesz, Pawle — wielka nauka przywodzi cię do szaleństwa.",
      "Nie szaleję dostojny Festusie — odrzekł Paweł, ale wypowiadam słowa prawdy i rozwagi.",
      "Zna bowiem te sprawy król, do którego śmiało przemawiam, bo jestem mocno przekonany, że nic z tego nie jest mu tajne. Bo też nic nie działo się w jakimś zakątku.",
      "Czy wierzysz, królu Agryppo, Prorokom? Wiem, że wierzysz.",
      "Na to Agryppa do Pawła: Niebawem namówisz mnie, żebym został chrześcijaninem.",
      "A Paweł odrzekł: Gorąco prosiłbym Boga, aby czy to niebawem, czy po długim czasie nie tylko ty, ale i wszyscy, którzy mnie dziś słuchają, stali się takimi, jakim i ja jestem, z wyjątkiem tych więzów.",
      "I powstał król, namiestnik i Berenika oraz ci, co brali z nimi udział w rozprawie.",
      "A kiedy odeszli, naradzali się z sobą mówiąc: Nic godnego śmierci lub więzienia człowiek ten nie czyni.",
      "Agryppa zaś rzekł do Festusa: Można by było nawet zwolnić tego człowieka, gdyby się nie był odwołał do cesarza."
    ],
    [
      "Skoro postanowiono, abyśmy odpłynęli do Italii, oddano Pawła wraz z innymi więźniami setnikowi cesarskiej kohorty, imieniem Juliusz.",
      "I wsiadłszy na okręt adramyteński, mający płynąć do portów Azji, ruszyliśmy w drogę wraz z rystarchem Macedończykiem z Tesaloniki.",
      "Następnego dnia dopłynęliśmy do Sydonu, a Juliusz obchodząc się po ludzku z Pawłem pozwolił mu iść do przyjaciół i zaopatrzyć się.",
      "A gdyśmy stamtąd ruszyli, przepłynęliśmy koło Cypru, dlatego, że wiatry były przeciwne.",
      "I przepłynąwszy morze przy Cylicji i Pamfilii przybyliśmy do Myry, leżącej w Lycji.",
      "Tam setnik spotkał okręt aleksandryjski, płynący do Italii i przesadził nas na niego.",
      "A gdy płynęliśmy przez wiele dni wolno i ledwie zdołaliśmy przybyć na wysokość Knidu, z powodu przeciwnego wiatru, (gdyż wiatr nam przeszkadzał) żeglowaliśmy w dół ku Krecie kolo Salmonu.",
      "I z trudem posuwając się wzdłuż jej wybrzeży przybyliśmy do pewnego miejsca, zwanego Dobre Porty w pobliżu miasta Lasaia.",
      "A po upływie długiego czasu, kiedy już żegluga stała się niebezpieczna dlatego, że już i (dzień) postu przeminął, przestrzegał ich Paweł",
      "mówiąc im: Ludzie, widzę, że żegluga zaczyna grozić niebezpieczeństwem rozbicia się i straty nie tylko ładunku i okrętu, ale i naszego życia.",
      "Setnik jednakże bardziej ufał sternikowi i właścicielowi okrętu niż temu, co mówił Paweł.",
      "A ponieważ port nie nadawał się do zimowania, większość z nich postanowiła odpłynąć stamtąd, chcąc jakoś dostać się do Feniksu, portu na Krecie wystawionego na wiatry południowo-zachodnie i północno-zachodnie — i tam przezimować.",
      "Skoro tedy powiał wiatr z południa, w przekonaniu, że wykonają zamiar, podniósłszy kotwicę, płynęli wzdłuż Krety.",
      "Lecz w krótkim czasie zerwał się od jej strony wicher gwałtowny, zwany Eurakwilo.",
      "A gdy burza porwała okręt i nie mógł iść pod wiatr, zdawszy się na jego łaskę, płynęliśmy.",
      "A podpłynąwszy pod pewną wyspę, zwaną Klauda, z trudem zdołaliśmy uchwycić czółno.",
      "Wciągnąwszy je, zabezpieczono okręt obwiązując go pasami, a w obawie, aby nie wpaść na Syrtę, zrzucono ruchomą kotwicę i zdążano dalej.",
      "A że miotała nami gwałtowna nawałnica, nazajutrz poczęto wyrzucać ładunek,",
      "a trzeciego dnia własnymi rękami wyrzuciliśmy sprzęt okrętowy.",
      "Lecz gdy przez wiele dni nie ukazało się ani słońce, ani gwiazdy, a wielka nawałnica wciąż nas nękała, straciliśmy już wszelką nadzieję ocalenia.",
      "I gdy już długo nic nie jedli, Paweł stanąwszy pośród nich rzekł: Ludzie, trzeba było posłuchać mnie i nie odpływać od Krety, oszczędzając sobie tego utrapienia i straty.",
      "A teraz zachęcam was, abyście byli dobrej myśli, bo żaden z was nie zginie, tylko okręt.",
      "Albowiem stanął przy mnie tej nocy Anioł Boga, do którego należę i któremu służę,",
      "i rzekł mi: Nie lękaj się, Pawle, przed cesarzem stanąć musisz, a oto darował ci Bóg wszystkich, którzy płyną z tobą.",
      "Bądźcie przeto dobrej myśli, bo ufam Bogu, że tak będzie, jak mi powiedziano.",
      "Musimy podpłynąć do jakiejś wyspy.",
      "I skoro zapadła noc czternasta, a myśmy płynęli po Morzu Adriatyckim, około północy marynarzom zdawało się, że znajdują się w pobliżu jakiegoś lądu.",
      "Spuścili więc sznur z ołowiem i zmierzyli dwadzieścia sążni (głębokości), a nieco dalej podpłynąwszy i mierząc znów sznurem znaleźli piętnaście sążni.",
      "Bojąc się przeto, abyśmy nie wpadli na rafy, rzucili z tyłu okrętu cztery kotwice, oczekując z upragnieniem dnia.",
      "A gdy marynarze chcieli uciec z okrętu i opuszczali barkę na morze, rzekomo chcąc z przodu okrętu zarzucić kotwicę.",
      "Paweł zwrócił się do setnika i żołnierzy: Jeśli ci nie zostaną na okręcie, nie ocalicie się.",
      "Wówczas żołnierze odcięli liny barki, dozwalając, żeby spadła.",
      "A kiedy już zaczęło świtać, Paweł prosił wszystkich, aby się posilili, mówiąc: Już mija dziś czternaście dni, jak wstrzymujecie się od pokarmu, głodząc się w oczekiwaniu.",
      "Dlatego proszę was, abyście się posilili. To się przyczyni do waszego ocalenia, bo żadnemu z was nawet włos z głowy nie spadnie.",
      "I to rzekłszy wziął chleb, wobec wszystkich dzięki czynił Bogu i ułamawszy począł jeść.",
      "Wtedy wszyscy nabrali otuchy i sami także się posilili.",
      "A było nas wszystkich na okręcie dwustu siedemdziesięciu sześciu.",
      "Nasyciwszy się tedy pokarmem wyrzucili zboże do morza, aby ulżyć okrętowi.",
      "A z nastaniem dnia nie mogli rozpoznać lądu, spostrzegli jednak jakąś zatokę z wybrzeżem, do którego zamierzali — gdyby to było możliwe — skierować okręt.",
      "Odciąwszy więc kotwice wrzucili do morza, rozluźniając jednocześnie wiązania sterowe i nastawiwszy pod wiatr żagiel przedniego masztu, zmierzali ku wybrzeżu.",
      "Lecz najechawszy na wysunięty w morze półwysep, osiedli z okrętem: dziób okrętu zarył się i pozostał nieruchomy, a rufa rozbiła się pod naporem fal.",
      "Żołnierze przeto zamierzali pozabijać więźniów, aby który nie przepłynął i nie uciekł.",
      "Setnik jednak, chcąc ocalić Pawła, przeszkodził ich zamiarowi i rozkazał umiejącym pływać wskoczyć przed innymi do morza i wyjść na ląd.",
      "Z pozostałych zaś jedni mieli dopłynąć na deskach, drudzy na resztkach okrętu. I w ten sposób wszyscy ocaleli, dostając się na ląd."
    ],
    [
      "A po ocaleniu dowiedzieliśmy się, że wyspa nazywa się Melita. Tubylcy zaś okazywali nam niezwykłą życzliwość.",
      "Zapaliwszy bowiem ognisko, gdy deszcz zaczął padać i było zimno, zajęli się nami wszystkimi.",
      "A kiedy Paweł nazbierał dużo chrustu i nakładał na ogień, wypełzła od gorąca żmija i uczepiła się jego ręki.",
      "Skoro więc tubylcy ujrzeli gadzinę wiszącą mu u ręki, mówili jeden do drugiego: Z pewnością człowiek ten jest mordercą, bo chociaż uszedł cało z morza, pomsta żyć mu nie dozwala.",
      "A on strząsnąwszy gadzinę w ogień nie doznał nic złego.",
      "Oni wszakże sądzili, że opuchnie, albo że nagle padnie trupem. Lecz gdy długo czekali i widzieli, że nic mu się złego nie stało, zmieniwszy zdanie, mówili, że jest bogiem.",
      "A w pobliżu tego miejsca miał swe posiadłości namiestnik wyspy, imieniem Publiusz, który nas przyjął i bardzo przyjacielsko ugościł przez trzy dni.",
      "A zdarzyło się, że ojciec Publiusza leżał trawiony gorączką i cierpiący na biegunkę. Poszedł do niego Paweł, a modląc się włożył na niego ręce i uzdrowił go.",
      "Po tym zdarzeniu, także i inni chorzy na wyspie przychodzili i byli uzdrawiani.",
      "Okazywali nam przeto wiele czci, a kiedyśmy odpływali, zaopatrzyli we wszystko, czego było potrzeba.",
      "A po upływie trzech miesięcy odpłynęliśmy na okręcie aleksandryjskim, który zimował na wyspie, a za godło miał Dioskurów.",
      "A przybywszy do Syrakuz, pozostaliśmy tam trzy dni.",
      "Stąd jadąc wzdłuż wybrzeża przybyliśmy do Regium, a gdy po upływie dnia powiał wiatr południowy, dnia następnego dotarliśmy do Puteoli.",
      "Tam spotkawszy braci, na ich prośbę pozostaliśmy u nich dni siedem. I tak dojechaliśmy do Rzymu.",
      "A bracia tamtejsi usłyszawszy o naszym przybyciu, wyszli na nasze spotkanie aż do Forum Appiusza i Trzech Gospód. Skoro ich ujrzał Paweł, dzięki czynił Bogu i nabrał otuchy.",
      "Po przybyciu do Rzymu pozwolono Pawłowi zamieszkać osobno z żołnierzem, który go pilnował.",
      "A po upływie trzech dni zwołał on najprzedniejszych Żydów i gdy się zebrali, rzekł do nich: Bracia! Nie uczyniłem nic przeciwko narodowi i zwyczajom ojczystym, a jednak wydano mnie w Jerozolimie jako więźnia w ręce Rzymian.",
      "Ci po przesłuchaniu chcieli mnie wypuścić dlatego, że nie było we mnie żadnej winy zasługującej na śmierć.",
      "Ale, że Żydzi sprzeciwili się, musiałem odwołać się do cesarza, wcale nie w zamiarze oskarżenia w czymkolwiek własnego narodu.",
      "Dlatego też zaprosiłem was, aby was zobaczyć i z wami pomówić, bo dla nadziei Izraela dźwigam te kajdany.",
      "A oni rzekli do niego: Nie otrzymaliśmy z Judei ani listów o tobie, ani też nikt z braci nie przybył, który by oznajmił lub mówił o tobie co złego.",
      "Chcemy zatem posłyszeć od ciebie, co myślisz, bo o sekcie tej wiadomo nam, że wszędzie ją zwalczają.",
      "A wyznaczywszy mu dzień zeszła się jeszcze większa ich liczba do gospody, a on im wykładał dając świadectwo o Królestwie Bożym. I od rana do wieczora przekonywał ich w sprawie Jezusa w oparciu o Prawo Mojżeszowe i Proroków.",
      "I jedni uwierzyli temu, co głosił, a inni nie wierzyli.",
      "A gdy nie mogli dojść z sobą do zgody i zabierali się do odejścia, Paweł powiedział im tylko te słowa: Dobrze Duch Święty mówił przez Izajasza Proroka do ojców naszych:",
      "Idź do tego ludu, a mów (do nich): Uchem posłyszycie, a nie zrozumiecie, i okiem patrzeć będziecie, a nie dojrzycie.",
      "Albowiem skamieniało serce tego ludu. Uszy sobie zatkali i oczy swe przymrużyli, aby oczyma nie dojrzeli, uszami nie posłyszeli i sercem nie pojęli, a nie nawrócili się, abym ich uzdrowił (Iz. 6,9-10).",
      "Niechże wam tedy będzie wiadome, że do pogan posłane jest to zbawienie Boże, a oni słuchać będą.",
      "I kiedy to powiedział, wyszli do niego Żydzi, tocząc między sobą spór wielki).",
      "I pozostał przez całe dwa lata w wynajętym przez siebie domu i przyjmował wszystkich, którzy do niego przychodzili.",
      "Głosił Królestwo Boże i nauczał o Panu Jezusie Chrystusie z całą swobodą i bez przeszkody.1"
    ]
  ],
  [
    [
      "Paweł, sługa Jezusa Chrystusa, powołany na Apostoła, przeznaczony do Ewangelii Bożej,",
      "którą niegdyś (Bóg) zapowiedział był przez Proroków swoich w Pismach świętych o Synu swoim.",
      "Ten zaś, będąc według ciała potomkiem Dawida",
      "przeznaczony był, aby według ducha uświęcenia przez powstanie z martwych okazał się w mocy Synem Bożym, Jezusem Chrystusem, Panem naszym.",
      "Przez niego otrzymaliśmy łaskę i apostolstwo, abyśmy dla imienia jego skłaniali do posłuszeństwa dla wiary wszystkie narody.",
      "Wśród nich jesteście i wy, powołani Jezusa Chrystusa.",
      "Wszystkim, którzy są w Rzymie, umiłowanym Boga, wezwanym do świętości — łaska wam i pokój od Boga Ojca naszego i Pana Jezusa Chrystusa.",
      "Najpierw dziękuję Bogu mojemu przez Jezusa Chrystusa za was wszystkich, że wiara wasza słynie po całym świecie.",
      "A świadkiem mi jest Bóg, któremu w Ewangelii Syna jego służę w duchu moim, że nieustannie pamiętam o was,",
      "w modlitwach moich prosząc, żebym przecież kiedyś, za wolą Bożą, mógł do was przybyć szczęśliwie.",
      "Pragnę bowiem ujrzeć was, ażeby wam użyczyć nieco łaski duchowej dla umocnienia waszego.",
      "To jest, żebyśmy się wzajemnie pocieszyli przez to, co nam jest wspólne: wiarę waszą i moją.",
      "A nie chcę, abyście nie wiedzieli, bracia, że często zamierzałem przybyć do was (ale aż dotąd przeszkody nie dozwoliły), abym też i wśród was, jak i wśród innych narodów, osiągnął jakiś owoc.",
      "Greków i barbarzyńców, mądrych i niemądrych jestem dłużnikiem.",
      "Tak, że (co do mnie) jestem gotów i wam, którzy znajdujecie się w Rzymie, głosić Ewangelię.",
      "Nie wstydzę się bowiem Ewangelii, bo jest mocą Bożą ku zbawieniu każdego wierzącego, najpierw Żyda, a potem Greka.",
      "Przez nią objawia się bowiem sprawiedliwość Boża z wiary w wiarę, jak napisane jest: A sprawiedliwy z wiary żyć będzie (Hab. 2,4) .",
      "Gniew Boży spada bowiem z nieba na wszelką bezbożność i nieprawość tych ludzi, którzy prawdę nieprawością zagłuszają.",
      "Ponieważ to, co można poznać o Bogu, jest dla nich jawne, gdyż Bóg im to objawił.",
      "Bo niewidzialne jego rzeczy, nawet wiekuista moc jego i bóstwo, od stworzenia świata przez dzieła jego dla umysłu widzialnymi się stały, tak że od winy wymówić się nie zdołają.",
      "Albowiem poznawszy Boga, nie złożyli mu jako Bogu czci ani dziękczynienia, ale znikczemnieli w swoich myślach i zaćmione zostało ich bezrozumne serce.",
      "Podając się za mądrych, głupimi się stali.",
      "I zamienili chwałę niezniszczalnego Boga na podobieństwo i obraz śmiertelnego człowieka, ptaków, zwierząt czworonogich i płazów.",
      "Dlatego Bóg poddał ich pożądliwościom serca ku nieczystości, aby między sobą ciała swe hańbili.",
      "Bo prawdę Bożą zamienili w kłamstwo, a oddawali cześć i służyli stworzeniu, a nie Stworzycielowi, który jest błogosławiony na wieki. Amen.",
      "Dlatego Bóg poddał ich sromotnym namiętnościom. Albowiem niewiasty ich naturalny sposób życia zamieniły na przeciwny naturze.",
      "A podobnie i mężczyźni, zaniechawszy naturalnego stosunku z kobietą, zapłonęli żądzą jeden ku drugiemu, aby mężczyźni z mężczyznami dopuszczając się sromoty, należną zapłatę swego błędu na sobie ponieśli.",
      "A że zaniechali poznania Boga, Bóg zostawił ich na łup nierozsądnych zamysłów, aby czynili to, co jest naganne.",
      "Pełni też są wszelkiej nieprawości, złości, chciwości, nikczemności, zazdrości, mężobójstwa, niezgody, podstępu, złośliwości.",
      "Stali się obmówcami, oszczercami, nieprzyjaciółmi Boga, pełnymi zuchwalstwa: wyniośli, pyszni, wynalazcy nowych zbrodni, nieposłuszni rodzicom,",
      "nieukładni, bez litości, bez miłosierdzia.",
      "Chociaż znają sprawiedliwe postanowienie Boga, że ci, co się tego dopuszczają, winni są śmierci — nie tylko sami to wszystko czynią, ale jeszcze innych zachęcają."
    ],
    [
      "Przeto, o człowiecze, który sądzisz innych sam od winy wymówić się nie możesz. Albowiem w czym drugich sądzisz, siebie samego potępiasz; bo to samo czynisz, co osądzasz.",
      "A wiemy, że sąd Boży jest według prawdy na tych, którzy takich rzeczy się dopuszczają.",
      "Czy myślisz zatem, człowiecze, ty, który sądzisz innych, co takie rzeczy czynią, a sam je czynisz, że ujdziesz sądu Bożego?",
      "A może gardzisz bezmiarem jego dobroci, cierpliwości i wielkoduszności, nie wiedząc, że łaskawość Boża do pokuty cię skłania?",
      "Lecz ty w zatwardziałości swej i braku pokutującego serca skarbisz sobie gniew na dzień gniewu i zjawienia się sprawiedliwego sądu Boga,",
      "który odda każdemu według uczynków jego (Ps. 62,12).",
      "Tym, którzy przez wytrwanie w dobrem szukają chwały, czci i nieskazitelności — żywot wieczny,",
      "a tym, którzy się przeciwstawiają i nie uznają prawdy, ale wierzą nieprawości — gniew i oburzenie.",
      "Utrapienie i ucisk na każdego człowieka, dopuszczającego się zła, naprzód Żyda, a potem Greka!",
      "Chwała zaś, cześć i pokój każdemu czyniącemu dobrze, najpierw Żydowi, a potem Grekowi:",
      "u Boga bowiem nie ma względu na osobę.",
      "Bo ci, co zgrzeszyli bez Zakonu, bez Zakonu poginą, a którzy zgrzeszyli w Zakonie, przez Zakon będą sądzeni.",
      "Nie ci bowiem, którzy słuchają Zakonu, sprawiedliwi są przed Bogiem, ale ci, którzy Zakon wypełniają będą usprawiedliwieni.",
      "Bo gdy poganie, którzy Zakonu nie mają, z natury czynią, co Zakon nakazuje, to chociaż Zakonu nie mają, sami sobie są Zakonem i ujawniają treść Zakonu wypisaną w swych sercach.",
      "Poświadcza to im i ich sumienie, gdy różne ich myśli oskarżają się nawzajem lub bronią.",
      "(Okaże się to) w dniu, w którym Bóg sądzić będzie tajemnice ludzkie, według Ewangelii mojej przez Jezusa Chrystusa.",
      "Cóż tedy, że nazywasz się Żydem, polegasz na Zakonie i chlubisz się w Bogu,",
      "a oświecony Zakonem, znasz wolę jego i rozpoznajesz, co lepsze.",
      "Cóż tedy, jeśli uważasz się za wodza ślepych, za światło dla tych, którzy są w ciemności,",
      "za mistrza dla nieoświeconych, za nauczyciela dzieci, mającego w Zakonie wyraz wszelkiej wiedzy i prawdy.",
      "(A sam), ucząc drugich, nie uczysz samego siebie; głosząc, że nie trzeba kraść, kradniesz;",
      "mówiąc, żeby nie cudzołożono, cudzołożysz; ty, który brzydząc się bałwanami, dopuszczasz się świętokradztwa,",
      "a chlubiąc się Zakonem, przez łamanie Zakonu znieważasz Boga?",
      "Bo przecież napisane: Z waszej przyczyny poganie bluźnią imieniu Bożemu (Iz. 52,5).",
      "Obrzezanie wprawdzie jest pożyteczne, jeżeli zachowujesz Zakon. Jeśli jednak łamiesz Zakon, obrzezanie twoje staje się zbyteczne.",
      "Jeżeli więc ten, kto nie jest obrzezany, zachowuje postanowienia Zakonu, czyż jego nieobrzezanie nie będzie mu poczytane za obrzezanie?",
      "A ten, który choć z natury jest nieobrzezany, ale wypełnia Zakon, będzie sądził ciebie, który mając tekst Zakonu i obrzezanie, Zakon łamiesz.",
      "Nie ten bowiem jest Żydem, który jest nim na zewnątrz; ani ten jest obrzezany, kto jest nim jawnie, na ciele.",
      "Ale ten jest Żydem, który jest nim w skrytości; i ten jest obrzezany, kto jest nim w sercu i w duchu, a nie według litery: taki ma chwałę, nie u ludzi, ale u Boga."
    ],
    [
      "Cóż więc za przewagę ma Żyd? Albo co za pożytek z obrzezania?",
      "Wielki, i to pod każdym względem! A najpierw to, że powierzone im były obietnice Boże.",
      "Cóż z tego bowiem, że niektórzy z nich nie uwierzyli? Czyż niedowiarstwo ich ma obrócić wniwecz wierność Bożą? Żadną miarą!",
      "Bóg bowiem jest prawdomówny, a każdy człowiek kłamliwy, (Ps. 116,11) jak napisane jest: Abyś okazał się sprawiedliwym w słowach swoich i zwyciężył, gdy będziesz sądzony (Ps. 51,4).",
      "A jeżeli nieprawość nasza uwydatnia sprawiedliwość Bożą, to cóż powiedzieć? Że Bóg jest niesprawiedliwy (po ludzku mówię), gdy gniew wywiera?",
      "Żadną miarą! Bo inaczej, jakże Bóg ten świat sądzić będzie?",
      "Jeśli przez moje kłamstwo prawda Boża tym więcej się uwydatnia ku chwale jego, po cóż tedy mam być sądzony jako grzesznik?",
      "Albo dlaczegóż nie mielibyśmy czynić źle, aby wyszło to na dobre (jak nas potwarzają i jak niektórzy utrzymują, że nauczamy)? Czyż nie zasługują na potępienie?",
      "Cóż więc? Przewyższamy ich? Bynajmniej. Dowiedliśmy bowiem, że wszyscy, tak Żydzi, jak i Grecy, są w grzechu,",
      "jak napisane jest: Nie masz nikogo sprawiedliwego,",
      "Nie masz rozumnego, Nie masz, kto by szukał Boga (Ps. 14,2-3).",
      "Wszyscy odstąpili i społem stali się nieużyteczni. Nie masz, kto by czynił dobrze, Nie masz ani jednego (Ps. 5,10).",
      "Gardło ich — to grób otwarty, Języków swoich używają na zdradę, Jad żmijowy pod wargami ich (Ps. 140,3).",
      "Usta ich pełne przekleństwa i goryczy,",
      "Nogi ich prędkie do rozlewu krwi.",
      "Na drogach ich spustoszenie i niedola (Iz. 59,7).",
      "Nie poznali drogi pokoju,",
      "A bojaźni Bożej nie masz przed oczyma ich (Przyp. 1,16).",
      "A wiemy, że cokolwiek Zakon mówi, mówi do tych, którzy są w Zakonie, ażeby wszelkie usta były zamknięte i świat cały Bogu podlegał.",
      "Przecież żaden człowiek nie będzie wobec niego usprawiedliwiony z uczynków Zakonu: przez Zakon bowiem — poznanie grzechu.",
      "Ale teraz sprawiedliwość Boża została objawiona bez Zakonu, a poświadczona przez Zakon i Proroków.",
      "A sprawiedliwość ta przez wiarę w Jezusa Chrystusa dla wszystkich, którzy wierzą: bez różnicy.",
      "Wszyscy bowiem zgrzeszyli i pozbawieni są chwały Bożej.",
      "Dostępują zaś usprawiedliwienia darmo, przez łaskę jego, przez odkupienie, które jest w Chrystusie Jezusie.",
      "Jego przez wiarę ustanowił Bóg krwawą ofiarą przebłagalną, dla okazania sprawiedliwości swojej przez odpuszczenie uprzednio popełnionych win.",
      "Znosił je był cierpliwie dla okazania sprawiedliwości swojej w czasie obecnym, aby i sam był sprawiedliwy i usprawiedliwiający każdego, który wierzy w Jezusa",
      "Gdzież więc chełpliwość (twoja)? Zniweczona jest Przez jaki Zakon? Uczynków? Nie, ale przez Zakon wiary.",
      "Sądzimy bowiem, że człowiek staje się sprawiedliwy przez wiarę bez uczynków Zakonu.",
      "Czy Bóg jest Bogiem samych tylko Żydów? Czy i nie pogan także? Oczywiście i pogan.",
      "Albowiem jeden jest Bóg, który usprawiedliwi obrzezanych, bo są z wiary, a nieobrzezanych, bo uwierzyli.",
      "Czyż więc przez wiarę znosimy Zakon? Bynajmniej! Raczej go utwierdzamy."
    ],
    [
      "I zapytamy, co zyskał Abraham, przodek nasz, według ciała?",
      "Jeżeli bowiem Abraham z uczynków był usprawiedliwiony ma chwałę, ale nie u Boga.",
      "Bo cóż mówi Pismo? Uwierzył Abraham Bogu i poczytano mu to ku sprawiedliwości (Rodz. 15,6).",
      "Temu wszakże, który pracuje nie poczytuje się zapłaty za łaskę, ale za rzecz należną.",
      "Natomiast temu, który nie pracuje, a wierzy w tego, który może usprawiedliwić grzesznika, wiara jego poczytuje się ku sprawiedliwości.",
      "Jak i Dawid nazywa błogosławionym człowieka, którego Bóg poczytuje sprawiedliwym niezależnie od uczynków:",
      "Błogosławieni, którym odpuszczone są nieprawości i zmazane grzechy.",
      "Błogosławiony mąż, któremu Pan nie poczytał grzechu (Ps. 32,1-2).",
      "A błogosławieństwo to, czy dotyczy samych tylko obrzezanych, czy też i nieobrzezanych? Wszakże mówimy, że wiara poczytana została Abrahamowi ku sprawiedliwości.",
      "Jakże więc była mu poczytana? Po obrzezaniu czy przed obrzezaniem? Nie po obrzezaniu, ale przed obrzezaniem.",
      "I otrzymał znak obrzezania jako pieczęć sprawiedliwości z wiary, którą miał przed obrzezaniem i stał się ojcem wszystkich wierzących nawet nieobrzezanych, aby (również) im było to poczytane ku sprawiedliwości.",
      "I żeby był ojcem obrzezanych, tych mianowicie, którzy nie tylko są obrzezani, ale i wstępują w ślady wiary ojca naszego, Abrahama, którą miał nie będąc jeszcze obrzezanym.",
      "Albowiem nie przez Zakon dana była obietnica Abrahamowi i potomstwu jego, że stanie się dziedzicem świata, ale przez sprawiedliwość wiary.",
      "Jeżeli bowiem ci są dziedzicami, którzy są z Zakonu, daremna jest wiara, wniwecz obróciła się obietnica.",
      "Gdyż Zakon pociąga za sobą gniew. Gdzie nie masz Zakonu, nie masz i przestępstwa.",
      "Dlatego (dziedzictwo pochodzi) z wiary, aby było z łaski, a obietnica okazała się trwałą dla całego potomstwa, nie tylko dla tych, którzy są z Zakonu, ale i dla tych, którzy są z wiary Abrahama, ojca nas wszystkich,",
      "jak napisane jest: Postanowiłem ciebie ojcem wielu narodów, (Rodz. 17,4) przed Bogiem, któremu uwierzył, który ożywia umarłych i istniejącymi czyni te rzeczy, których jeszcze nie ma.",
      "Wbrew nadziei uwierzył on w nadzieję, że stanie się ojcem wielu narodów według tego, co było powiedziane: Tak będzie potomstwo twoje (Rodz. 15,5).",
      "A nie zachwiał się w wierze ani oglądał się na swe ciało już obumierające — choć miał prawie sto lat, ani na obumierające łono Sary.",
      "I co do obietnicy Bożej nie zachwiał się przez niedowiarstwo, ale umocniony wiarą dał chwałę Bogu,",
      "wiedząc na pewno, że cokolwiek przyobiecał, ma moc to uczynić.",
      "I dlatego poczytano mu to za sprawiedliwość.",
      "A to, że: Poczytano mu to za sprawiedliwość, (Rodz. 15,6) nie jest napisane jedynie ze względu na niego,",
      "ale i ze względu na nas, którym poczytana będzie wiara w tego, który wzbudził z martwych Jezusa Pana naszego,",
      "który wydany został za grzechy nasze i zmartwychwstał dla usprawiedliwienia naszego."
    ],
    [
      "Usprawiedliwieni więc z wiary, pokój wobec Boga zachowajmy przez Pana naszego Jezusa Chrystusa,",
      "dzięki któremu mamy również przystęp przez wiarę do tej łaski, w której stoimy i chlubimy się nadzieją chwały Bożej.",
      "Ale nie tylko, bo chlubimy się i z ucisków, wiedząc, że ucisk sprawuje cierpliwość,",
      "a cierpliwość doświadczenie, doświadczenie zaś nadzieję.",
      "A nadzieja nie zawodzi, gdyż miłość Boża rozlana jest w sercach naszych przez Ducha Świętego, który nam jest dany.",
      "Bo Chrystus, kiedyśmy jeszcze byli słabi, w swoim czasie umarł za niezbożnych.",
      "Nikt bowiem nie umiera ca sprawiedliwego, chociaż mógłby się przecież ktoś odważyć umrzeć za człowieka dobrego.",
      "Ale Bóg miłość swoją ku nam okazuje przez to, że Chrystus za nas umarł w czasie, gdyśmy jeszcze grzesznikami byli.",
      "Teraz więc, gdyśmy usprawiedliwieni przez krew jego, tym bardziej przez niego zachowani będziemy od gniewu.",
      "Jeśli bowiem, będąc nieprzyjaciółmi, zostaliśmy pojednani z Bogiem przez śmierć Syna jego, to tym bardziej, będąc pojednani, dostąpimy zbawienia przez życie jego.",
      "Ale nie tylko, bo i chlubimy się w Bogu przez Pana naszego Jezusa Chrystusa, przez którego teraz dostąpiliśmy pojednania.",
      "Dlatego też jak przez jednego człowieka wszedł grzech na ten świat, a przez grzech śmierć, tak i na wszystkich ludzi śmierć przeszła, bo wszyscy zgrzeszyli.",
      "I przed Zakonem bowiem grzech był na świecie, lecz grzech nie był poczytany, bo Zakonu nie było.",
      "Ale śmierć panowała od Adama aż do Mojżesza i nad tymi, którzy nie zgrzeszyli dopuszczając się przestępstwa podobnie jak Adam, będący wyobrażeniem tego, który miał przyjść.",
      "Ale nie taki dar, jakie było przestępstwo. Jeśli bowiem przez przestępstwo jednego umarło wielu, daleko obficiej spłynęła na wielu łaska Boża i dar w łasce jednego człowieka, Jezusa Chrystusa.",
      "I nie tak jest z grzechem popełnionym przez jednego jak z darem. Albowiem sąd: za jeden grzech — potępienie; łaska zaś za wiele grzechów — usprawiedliwienie.",
      "Jeśli bowiem przez przestępstwo jednego człowieka śmierć przez niego panowała, daleko bardziej ci, którzy otrzymują obfitość łaski i dar sprawiedliwości, królować będą w żywocie przez jednego Jezusa Chrystusa.",
      "Przeto jak przez grzech jednego na wszystkich ludzi spadł wyrok potępienia, tak też przez sprawiedliwość jednego na wszystkich ludzi usprawiedliwienie życia.",
      "Bo jak przez nieposłuszeństwo jednego człowieka grzesznikami stało się wielu, tak przez posłuszeństwo jednego wielu stanie się sprawiedliwymi.",
      "Zakon bowiem nastał potem, aby spotęgował się grzech. Ale gdzie spotęgował się grzech, tam tym obficiej spłynęła łaska,",
      "aby jako grzech królował na śmierć, tak i łaska przez sprawiedliwość królowała na życie wieczne przez Jezusa Chrystusa Pana naszego."
    ],
    [
      "Cóż więc powiemy? Mamyż trwać w grzechu, aby łaska obfitowała?",
      "Żadną miarą. Wszak myśmy umarli dla grzechu, jakże więc żyć jeszcze w nim mamy?",
      "Czyż nie wiecie, że my wszyscy, którzy ochrzczeni jesteśmy w Chrystusie Jezusie, w śmierci jego ochrzczeni jesteśmy?",
      "Przez chrzest bowiem zostaliśmy razem z nim pogrzebani w śmierci, aby jako Chrystus zmartwychwstał przez chwałę Ojca, tak i my, byśmy w nowe życie wkroczyli.",
      "Bo jeśli zostaliśmy wszczepieni w podobieństwo śmierci jego, to i w zmartwychwstanie będziemy,",
      "wiedząc, że stary w nas człowiek został współukrzyżowany, aby zniszczone było ciało grzechu, oraz abyśmy już więcej nie służyli grzechowi.",
      "Kto bowiem umarł, wyzwolony jest z grzechu.",
      "Jeśliśmy jednak z Chrystusem umarli, wierzymy, że również z Chrystusem żyć będziemy,",
      "wiedząc, że Chrystus powstawszy z martwych więcej nie umiera i śmierć już nad nim nie zapanuje.",
      "Bo to, że umarł raz, stało się śmiercią dla grzechu, a że żyje, żyje Bogu.",
      "Tak i wy zrozumcie, żeście umarli dla grzechu, a żyjecie dla Boga w Chrystusie Jezusie.",
      "Niechże tedy nie panuje grzech w waszym śmiertelnym ciele, abyście mieli być posłuszni pożądliwościom jego.",
      "Ani też nie wydawajcie członków ciała waszego grzechowi na narzędzie nieprawości, lecz oddawajcie się Bogu, jako zmartwychpowstali i żyjący, a członki wasze na oręż sprawiedliwości Bożej.",
      "Grzech bowiem nad wami panować nie będzie, bo już nie jesteście pod Zakonem, ale pod łaską?",
      "Cóż więc? Czy mamy grzeszyć dlatego, że nie jesteśmy pod Zakonem, ale pod łaską? Żadną miarą.",
      "Czyż nie wiecie, że jeżeli oddajecie się komu w służbę posłuszeństwa, sługami jesteście tego, kogo słuchacie, czy to grzechu — na śmierć, czy też posłuszeństwa — na sprawiedliwość.",
      "Bogu niech będą dzięki, że będąc sługami grzechu, staliście się z serca posłuszni nakazom tej nauki, której oddani jesteście.",
      "Uwolnieni bowiem od grzechu, staliście się sługami sprawiedliwości.",
      "Ludzkim sposobem przemawiam ze względu na przyrodzoną słabość waszą: jak bowiem wydawaliście członki wasze na służbę nieczystości i nieprawości, aby brnąć w nieprawość, tak teraz wydawajcie członki wasze na służbę sprawiedliwości dla uświęcenia.",
      "Bo kiedyście byli niewolnikami grzechu, wolni byliście od służby sprawiedliwości.",
      "I cóż za pożytek mieliście wówczas z tych rzeczy, których się teraz wstydzicie? Przecież ich końcem jest śmierć.",
      "Teraz wszakże, uwolnieni od grzechu i stawszy się sługami Bożymi, macie swój pożytek w uświęceniu, a za cel — życie wieczne.",
      "Albowiem zapłatą grzechu jest śmierć. A łaska Boża — to żywot wieczny w Chrystusie Jezusie Panu naszym."
    ],
    [
      "Czyż nie wiecie, bracia (a mówię to do znających Zakon), że dopóki człowiek żyje, Zakon nad nim panuje?",
      "Tak niewiasta zamężna, póki mąż żyje, związana jest prawem, jeśli zaś mąż jej umiera, wyzwolona jest od prawa wiążącego ją z mężem.",
      "Dlatego też, gdyby współżyła z innym mężczyzną za życia męża, będzie zwana cudzołożną; jeśli jednak umarł mąż jej, uwolniona jest od tego prawa i nie jest cudzołożną, współżyjąc z innym mężczyzną.",
      "Tak samo wy, bracia moi, umarliście dla Zakonu przez ciało Chrystusowe, abyście należeli do innego, który z martwych powstał, i tak byśmy owoc przynosili Bogu.",
      "Albowiem gdyśmy jeszcze byli w ciele, grzeszne namiętności wywołane przez Zakon działały w naszych członkach, byśmy przynosili owoc śmierci.",
      "Teraz jednak jesteśmy wolni od zakonu, pod którego władzą byliśmy martwi, tak że służymy w nowości ducha, a nie według przestarzałej litery.",
      "Cóż więc powiemy? Czy Zakon jest grzechem? Bynajmniej. Alem nie poznał grzechu tylko przez Zakon. Nie wiedziałbym o pożądliwości, gdyby Zakon nie mówił „Nie pożądaj\" (Powt. 5,21).",
      "Z zakazu czyniąc podnietę, grzech wzbudził we mnie wszelką pożądliwość. Bez Zakonu bowiem grzech jest martwy.",
      "I ja żyłem niegdyś bez Zakonu. Kiedy jednak przyszło przykazanie, grzech ożył,",
      "a jam stał się martwy. I przekonałem się, że przykazanie, które miało wieść ku życiu, wiedzie ku śmierci.",
      "Albowiem grzech, wykorzystując przykazanie, zwiódł mnie i przez nie pozbawił mnie życia.",
      "Przeto Zakon jest wprawdzie święty, a przykazanie święte, sprawiedliwe i dobre.",
      "Więc to, co dobre, stało się dla mnie śmiercią? Bynajmniej. Lecz grzech, żeby okazać się grzechem, przez dobro sprawił mi śmierć, aby przez przykazanie grzech stał się nad miarę wielkim grzechem.",
      "Wiemy bowiem, że Zakon jest duchowy, ja zaś jestem cielesny i zaprzedany grzechowi.",
      "Nie rozumiem bowiem tego, co czynię. Bo nie to czynię, co zamierzam, lecz to czynię, czego nienawidzę.",
      "A jeśli to czynię, czego nie chcę, uznaję, że Zakon jest dobry.",
      "Więc już nie ja to czynię, ale grzech, który tkwi we mnie.",
      "Wiem bowiem, że we mnie, to jest w ciele moim, nie przebywa dobro. Łatwo mi bowiem chcieć, ale żeby dobro wykonać, nie znajduję sposobu.",
      "Bo nie czynię dobra, którego chcę, ale zło, którego nie chcę, to czynię.",
      "A jeśli czynię to, czego nie chcę, już nie ja wykonywam to, lecz grzech, który tkwi we mnie.",
      "Stwierdzam więc w sobie to prawo, że gdy zamierzam czynić dobro, zło przylega do mnie.",
      "Raduję się z Prawa Bożego, jak przystało na człowieka wewnętrznego,",
      "a widzę inne prawo w członkach moich, walczące z prawem umysłu mego, poddające mię w niewolę pod prawo grzechu, które jest w członkach moich.",
      "Nieszczęsny ja człowiek! Któż mnie wyzwoli z ciała wiodącego ku śmierci?",
      "Dzięki składam Bogu przez Jezusa Chrystusa Pana naszego! A tak ja sam umysłem służę prawu Bożemu, a ciałem zakonowi grzechu."
    ],
    [
      "Teraz przeto nie masz wcale potępienia dla tych, którzy są w Chrystusie Jezusie.",
      "Bo prawo ducha i życia w Jezusie Chrystusie uwolniło cię od prawa grzechu i śmierci.",
      "Czego nie mógł dokonać Zakon osłabiony przez ciało, (tego dokonał) Bóg przeciw grzechowi, posyłając Syna swego w podobieństwie ciała grzesznego, aby potępił grzech w ciele.",
      "Aby w nas, którzy postępujemy nie według ciała, ale według ducha, wypełniła się sprawiedliwość Zakonu.",
      "Ci bowiem, którzy są według ciała, pojmują, co jest cielesne; ci jednak, którzy są według ducha, rozumieją, co jest duchowe.",
      "Bo mądrością ciała jest śmierć, a mądrością ducha — życie i pokój.",
      "Mądrość ciała bowiem wroga jest Bogu, ponieważ nie jest i nawet być nie może poddaną prawu Bożemu.",
      "A ci, którzy są w ciele, Bogu podobać się nie mogą.",
      "Wy jednak nie w ciele jesteścież, ale w duchu, jeśli tylko duch Boży przebywa w was. A jeśli kto ducha Chrystusowego nie ma, ten do niego nie należy.",
      "Jeśli jednak Chrystus w was przebywa, ciało wprawdzie martwe jest wskutek grzechu, ale duch żyje wskutek usprawiedliwienia.",
      "A jeśli duch tego, który wzbudził z martwych Jezusa, przebywa w was, ten, który z martwych wzbudził Chrystusa, ożywi wasze śmiertelne ciała duchem swym w was przebywającym.",
      "Tak więc, bracia, nie ciała dłużnikami jesteśmy, abyśmy według ciała żyć mieli.",
      "Jeśli bowiem według ciała żyć będziecie, śmierć was czeka, ale jeśli duchem sprawy ciała umartwicie, żyć będziecie.",
      "Bo ci, których ożywia duch Boży, są synami Bożymi.",
      "Bo nie otrzymaliście ducha niewoli znów ku bojaźni, ale otrzymaliście ducha przybrania za synów i w duchu tym wołamy: Abba (Ojcze)!",
      "A sam Duch daje świadectwo duchowi naszemu, żeśmy synami Bożymi.",
      "A jeśli synami, to i dziedzicami, dziedzicami Bożymi, a współdziedzicami Chrystusa: skoro razem z nim cierpimy, obyśmy z nim razem i uwielbieni byli.",
      "Sądzę bowiem, że utrapień czasu teraźniejszego nawet porównać nie można z przyszłą chwałą, która się w nas objawi.",
      "Stworzenie bowiem z upragnieniem oczekuje objawienia synów Bożych.",
      "A poddane było znikomości nie ze swej woli, lecz dla tego, który je znikomości poddał w nadziei,",
      "że i samo stworzenie będzie wyzwolone z niewoli skażenia na wolność chwały synów Bożych.",
      "Bo wiemy, że całe stworzenie wzdycha i aż dotychczas rodzi wśród boleści.",
      "A nie tylko ono, ale i my sami, którzy mamy zadatek ducha, i my także we wnętrzu naszym wzdychamy, wyczekując przybrania za synów (Bożych), odkupienia ciała naszego.",
      "Albowiem nadzieją jesteśmy zbawieni. A nadzieja, którą się widzi, nie jest nadzieją: tego bowiem, co się już widzi, jakże jeszcze spodziewać się można.",
      "A jeżeli spodziewamy się tego, czego nie widzimy, to w cierpliwości oczekujemy.",
      "Także i Duch wspomaga niemoc naszą, gdyż nie wiemy należycie, o co się modlić mamy, ale sam Duch błaga (za nami) wzdychaniem niewysłowionym.",
      "A ten, który przenika serca, wie, o co prosi Duch: że według Boga przyczynia się za świętymi.",
      "Wiemy zaś, że miłujących Boga wszystko wspomaga ku dobremu, tych, którzy z przeznaczenia zostali wezwani.",
      "Bo tych, których przewidział, tych i przeznaczył, aby się stali podobni do Syna jego, który miał być pierworodnym między wielu braćmi.",
      "A których przeznaczył, tych i wezwał, a których wezwał, tych też usprawiedliwił, a których usprawiedliwił, tych też uwielbił.",
      "Cóż więc na to powiemy? Jeżeli Bóg z nami, któż przeciw nam?",
      "On, który nawet własnego Syna nie oszczędził, ale go wydał za nas wszystkich, jakżeby nam wszystkiego z nim razem nie darował?",
      "Któż będzie oskarżał wybranych Bożych? Bóg usprawiedliwia, któż potępi?",
      "Czy Chrystus Jezus, który umarł, ale i zmartwychwstał i będąc na prawicy Bożej przyczynia się za nami?",
      "Któż nas odłączy od miłości Chrystusowej? Utrapienie, ucisk, czy prześladowanie? Głód czy nagość? Niebezpieczeństwo, czy miecz?",
      "Jak napisane jest: Dla ciebie to zabijają nas dzień cały, poczytują za owce skazane na rzeź (Ps. 44,22).",
      "Ale w tym wszystkim zwyciężamy przez tego, który nas umiłował.",
      "Bo jestem pewien, że ani śmierć, ani życie, ani aniołowie, ani potęgi, ani rzeczy teraźniejsze, ani przyszłe, ani siła,",
      "ani co wysokie, ani co głębokie, ani żadne stworzenie nie zdoła nas odłączyć od miłości Bożej, która jest w Chrystusie Jezusie Panu naszym."
    ],
    [
      "Prawdę mówię w Chrystusie, nie kłamię (bo mi świadectwo daje sumienie moje w Duchu Świętym),",
      "że mam wielki smutek i nieustannie boleje serce moje.",
      "Albowiem ja sam pragnąłem być odrzucony daleko od Chrystusa za braci moich, bliskich mi według ciała.",
      "Są oni synami Izraela i do nich należy przybrane synostwo i chwała, przymierze i Zakon, służba (Boża) i obietnice.",
      "Ich przodkami są ci, z których pochodzi Chrystus według ciała, który jest nad wszystkimi Bóg błogosławiony na wieki. Amen.",
      "Jednakże nie przepadło przez to słowo Boże. Nie wszyscy bowiem, którzy pochodzą z Izraela, są Izraelitami,",
      "i nie wszyscy potomkowie Abrahama są jego synami. Ale: od Izaaka zwać się będzie potomstwo twoje, (Rodz. 21,12)",
      "to znaczy, że nie synowie ciała są tym samym synami Bożymi, ale synowie obietnicy: oni są uważani za potomstwo.",
      "Albowiem to jest słowo obietnicy: W tym czasie cię nawiedzę, a Sara powije Syna (Rodz. 18,10).",
      "A nie tylko ona, ale i Rebeka mająca (dwóch synów) z jednego złączenia z Izaakiem, ojcem naszym.",
      "I gdy się jeszcze nie urodzili ani też uczynili co dobrego lub złego (aby obietnica Boża według wybrania niewzruszona pozostała),",
      "nie z uczynków, ale z woli wzywającego powiedziano jej:",
      "Że starszy służyć będzie młodszemu, jak napisane jest: Jakuba umiłowałem, a Ezawa miałem w nienawiści (Rodz. 25,23).",
      "Cóż więc powiemy? Czy Bóg jest niesprawiedliwy? Żadną miarą.",
      "Rzekł bowiem do Mojżesza: Zmiłuję się nad tym, komu jestem miłościw, a miłosierdzie okażę temu, nad kim się ulituję (Wyjśc. 33,19).",
      "Nie zależy to przeto ani od tego, kto chce, ani też kto się ubiega, ale od litującego się Boga.",
      "Mówi bowiem Pismo do faraona: Na tom cię wzbudził, aby okazać potęgę mą nad tobą, aby imię moje głoszone było po całej ziemi (Wyjśc. 9,16).",
      "Przeto lituje się nad kim chce, a kogo chce, w zatwardziałości pozostawia.",
      "Powiesz mi tedy: Czemuż się jeszcze uskarża (na grzeszników)? Któż bowiem sprzeciwi się jego woli?",
      "O człowiecze! Kim jesteś, byś mógł Bogu w sporze stawić czoło? Czyż naczynie gliniane pyta tego, który je ulepił: Czemuś mnie takim uczynił?",
      "Czy garncarz nie ma możności uczynić z tej samej bryły jednego naczynia ku chwale, a drugiego ku sromocie?",
      "A jeżeli Bóg, chcąc okazać gniew i ujawnić potęgę swoją, znosił w wielkiej cierpliwości naczynia gniewu, gotowe na zniszczenie,",
      "aby okazał bogactwo swojej chwały w naczyniach miłosierdzia, które zgotował ku chwale.",
      "To jest w nas, których powołał, nie tylko z Żydów, ale i z pogan.",
      "Jak powiada (w księdze) Ozeasza: Nazwę lud nie mój moim ludem, a wzgardzoną, nazwą umiłowaną (Oz. 2,23).",
      "I stanie się, że na miejscu, gdzie im powiedziano: Wyście nie moim ludem, tam nazwani będą synami Boga żywego (Oz 1,10).",
      "A Izajasz głosi o Izraelu: Gdyby liczba synów izraelskich była, jako piasek morski, tylko reszta zbawiona będzie.",
      "Spełniając bowiem słowo swoje, rychło wykona je Pan na ziemi, (Iz. 10,22)",
      "jak przepowiedział Izajasz: Jeśliby Pan Zastępów nie był nam zostawił potomstwa, stalibyśmy się jako Sodoma i bylibyśmy podobni do Gomory (Iz. 1,9).",
      "Cóż więc powiemy? Otóż, że poganie, którzy nie szukali sprawiedliwości, dostąpili sprawiedliwości, ale sprawiedliwości, która z wiary jest.",
      "Izrael zaś szukając prawa sprawiedliwości, do prawa nie doszedł.",
      "Czemu? Bo (szukał jej) nie z wiary, ale jakoby z uczynków. Potknęli się o kamień obrażenia",
      "jako napisane jest: Oto stawiam na Syjonie kamień obrażenia i skałę zgorszenia, a ci, co w niego wierzą, zawstydzeni nie będą (Iz. 8,14)."
    ],
    [
      "Bracia, pragnienie serca mego i błagalna do Boga modlitwa ma ich zbawienie na celu.",
      "Wydaję im bowiem świadectwo, że są gorliwi dla Boga, ale nie według tego, co wiedzieć należy.",
      "Bo nie znając sprawiedliwości Bożej, a starając się ustanowić własną, nie są podlegli sprawiedliwości Bożej.",
      "Celem bowiem Zakonu jest Chrystus dla usprawiedliwienia każdego wierzącego.",
      "A Mojżesz napisał, że człowiek, który by wykonywał sprawiedliwość pochodzącą z Zakonu, żyć w niej będzie (Kapł. 18,5).",
      "Ale sprawiedliwość, która jest z wiary, tak powiada: Nie mów w sercu swoim: Któż wstąpi do nieba? (Powt. 30,12), to znaczy Chrystusa (stamtąd) sprowadzać:",
      "Albo: Któż zstąpi do przepaści? to znaczy Chrystusa z martwych wywołać.",
      "Ale cóż powiada (Pismo)? Słowo jest blisko ciebie, jest w ustach twoich i w sercu twoim (Powt. 30,14), to jest słowo wiary, które głosimy.",
      "Albowiem, jeśli ustami swymi wyznajesz Pana Jezusa, a w sercu swoim wierzysz, że Bóg go z martwych wskrzesił, zbawion będziesz.",
      "Sercem bowiem wierzy się ku sprawiedliwości, a ustami wyznaje się ku zbawieniu.",
      "Bo powiada Pismo: Kto wierzy weń, zawstydzony nie będzie. (Iz. 28,16)",
      "Nie masz bowiem różnicy między Żydem a Grekiem, bo jeden jest Pan wszystkich, hojny dla wszystkich, którzy go wzywają.",
      "A każdy, kto wzywa imienia Pańskiego, zbawion będzie (Joel. 2,32).",
      "Jakże jednak wzywać będą tego, w kogo nie uwierzyli? Albo jak uwierzą temu, którego nie usłyszeli? A jak posłyszą, jeśli im nikt nie głosi?",
      "I jak głosić będą, jeśliby nie byli posłani? Jak napisane jest: O, jak piękne stopy tych, którzy zwiastują dobro (Iz. 52,7).",
      "Ale nie wszyscy posłuszni są Ewangelii. Izajasz bowiem powiada: Panie, któż uwierzył temu, co posłyszał od nas? (Iz. 53,1)",
      "A więc wiara ze słuchania, a słuchanie przez słowo Chrystusowe.",
      "Ale mówię: Czy nie słyszeli? Ależ tak: Na całą ziemię poszło ich wołanie. A słowa ich hen, aż na krańce świata (Ps. 18,5).",
      "Ale powiadam: Czyż Izrael nie zrozumiał? Przecież Mojżesz mówi: Wzbudzę w was zawiść do tych, którzy nie są narodem. Przywiodę was do gniewu przeciw narodowi nierozumnemu (Powt. 32,21).",
      "A Izajasz powiada: Znaleźli mnie ci, którzy nie szukali. Objawiłem się tym, którzy nie pytali o mnie (Iz. 65,1).",
      "A do Izraela zwraca się ze słowami: Dzień cały wyciągałem me ręce do ludu nieposłusznego i opornego (Iz. 65,2)."
    ],
    [
      "Pytam tedy: Czy odrzucił Bóg lud swój? Żadną miarą. Bo i ja jestem Izraelitą z potomstwa Abrahama, z pokolenia Beniamina.",
      "Nie odrzucił Bóg swego ludu, który znał od wieków. Czyż nie wiecie, co mówi Pismo o Eliaszu, jak się uskarżał przed Bogiem na Izraela?",
      "Panie! Proroków twoich pozabijali, ołtarze twe powywracali. Zostałem tylko ja i czyhają na życie moje (1 Król. 19,10).",
      "Ale co mu głosi odpowiedź Boża? Zostawiłem sobie siedem tysięcy mężów, którzy nie zgięli kolan przed Baalem (1 Król. 19,18).",
      "Tak przeto i w naszym czasie dzięki łasce wybrania reszta się ostała.",
      "A jeżeli z łaski, to już nie z uczynków, bo inaczej łaska już nie jest łaską.",
      "Cóż więc? Izrael nie osiągnął, czego szukał, wybrani wszakże osiągnęli, a inni zaślepieni zostali:",
      "jak napisane jest: Dał im Bóg ducha odrętwienia, oczy, aby nie widzieli, i uszy, aby nie słyszeli aż po dzień dzisiejszy (Iz. 29,10).",
      "A Dawid powiada: Niechaj stół ich stanie się dla nich siecią i sidłem, zgorszeniem i słuszną zapłatą.",
      "Niech się zaćmią ich oczy, aby nie widzieli, a grzbiet ich trzymaj zawsze nachylony (Ps. 69,22-23).",
      "Pytam więc: Czyż tak się potknęli, że upadli? Żadną miarą. Ale ich przestępstwo stało się zbawieniem dla pogan, aby w nich obudzić współzawodnictwo.",
      "Jeżeli więc przestępstwo ich stało się bogactwem świata, a ich pomniejszenie — umocnieniem pogan, czymże dopiero będzie ich pełnia?",
      "A mówię do was, do pogan: Jak długo pozostaję Apostołem pogan, będę wypełniał gorliwie posługiwanie moje,",
      "abym też i rodaków moich do współzawodnictwa pobudził i przynajmniej niektórych z nich zbawił.",
      "Jeśli bowiem ich odrzucenie jest pojednaniem świata, czymże będzie ich przyjęcie, jeśli nie powstaniem z martwych do życia?",
      "Bo gdy zaczyn święty, to i ciasto; jeśli korzeń święty, to i gałęzie.",
      "A jeżeli nawet niektóre z gałęzi odłamane zostały, a na ich miejsce wszczepiony jesteś ty, coś był gałązką dzikiej oliwki i czerpałeś z korzenia oliwę — nie wynoś się nad gałęzie.",
      "A jeśli się wynosisz (wiedz, że) nie ty dźwigasz korzeń, ale korzeń ciebie.",
      "Powiesz wtedy: Odłamano gałęzie, abym ja był wszczepiony.",
      "Dobrze. Odłamano je z powodu niedowiarstwa, ty zaś wiarą stoisz. Nie bądźże wyniosłym, ale się lękaj.",
      "Jeśli bowiem Bóg naturalnym gałęziom nie przebaczył, nie przebaczy i tobie.",
      "Bacz przeto na dobroć i surowość Boga: surowość dla tych, którzy upadli, a dobroć Bożą względem ciebie, jeżeli wytrwasz w dobroci, bo inaczej i ty będziesz wycięty.",
      "Ale i oni, jeżeli nie będą trwali w niedowiarstwie, będą wszczepieni, Bóg bowiem ma moc wszczepić ich ponownie.",
      "Bo jeśli ty, będąc wycięty z oliwki z natury dzikiej, i przeciw naturze wszczepiony zostałeś w oliwkę szlachetną, jakże daleko bardziej wszczepieni będą do swej oliwki ci, którzy z natury do niej należą.",
      "Albowiem nie chcę, bracia, abyście mieli nie wiedzieć o tej tajemnicy (abyście nie polegali na własnych zamysłach), że zaślepienie padło na część Izraela, dopóki wszyscy poganie nie wejdą (do Kościoła),",
      "a wówczas i cały Izrael zbawiony będzie, jak napisane jest: Przyjdzie z Syjonu wybawiciel, i odwróci niezbożność od Jakuba.",
      "I to będzie moje z nimi przymierze, gdy zgładzę ich grzechy (Iz. 59,20).",
      "Wprawdzie według Ewangelii są oni dla was nieprzyjaciółmi, ale dzięki wybraniu są umiłowanymi ze względu na przodków.",
      "Albowiem Bóg nie żałuje łask i wezwania.",
      "Bo jako i wy niegdyś nie wierzyliście Bogu, a teraz z powodu ich niedowiarstwa dostąpiliście miłosierdzia,",
      "tak i oni nie uwierzyli teraz w wasze miłosierdzie, aby i sami miłosierdzia dostąpili.",
      "Wszystkich bowiem Bóg w niedowiarstwie zamknął, aby się nad wszystkimi zlitował.",
      "O, głębokości bogactw, mądrości i umiejętności Bożej! Jakże niepojęte są sądy jego i niezbadane drogi jego.",
      "Któż bowiem poznał myśl Pana, albo kto był doradcą jego? (Iz. 40,13)",
      "Albo kto dał mu pierwszy, aby mu oddać miał.",
      "Albowiem z niego, przez niego i ku niemu (skierowane) jest wszystko: jemu chwała na wieki. Amen."
    ],
    [
      "Proszę was tedy, bracia, przez miłosierdzie Boże, abyście składali ciała wasze na ofiarę żywą, świętą, miłą Bogu, na duchową służbę waszą.",
      "A nie upodabniajcie się do tego świata, ale się przemieńcie przez odnowę umysłu, abyście doświadczyli, jaka jest wola Boga: co (według niej) jest dobre, co miłe, co doskonałe.",
      "Albowiem na mocy łaski, która mi jest dana, powiadam wszystkim, którzy są wśród was, żeby nie rozumieli więcej niż rozumieć trzeba, a rozumieli z umiarkowaniem według daru wiary, jaką każdemu Bóg odmierzył.",
      "Jako bowiem w jednym ciele wiele członków mamy, a wszystkie członki nie wykonują tej samej czynności,",
      "tak wszyscy stanowimy jedno ciało w Chrystusie, a wzięci z osobna jesteśmy członkami jedni drugich.",
      "A według użyczonej nam łaski mamy dary różne: bądź to proroctwo w zakresie wiary,",
      "bądź to wykonywanie urzędu, w nauce — dar nauczania, w upominaniu — dar strofowania.",
      "I tak, kto rozdaje, (niech to czyni) w prostocie, kto jest zwierzchnikiem, niech się przejmie troską, kto pełni uczynki miłosierdzia, (niech to czyni) z weselem.",
      "Miłość (wasza niech będzie) bez obłudy. Znienawidźcie zło, a przylgnijcie do dobra.",
      "Miłością braterską nawzajem się miłujcie, w okazywaniu czci jedni drugich uprzedzając.",
      "W gorliwości — nie słabnący, duchem płomienni, Panu służący,",
      "radujący się z nadziei, w ucisku wytrwali, w modlitwie gorliwi.",
      "Potrzeby świętych wspomagający, gościnności strzegący,",
      "błogosławcie prześladujących was, błogosławcie, a nie złorzeczcie.",
      "Weselcie się z weselącymi, płaczcie z płaczącymi.",
      "Bądźcie miedzy sobą jednomyślni, nie wynosząc się, ale jednocząc się z pokorą innych. Nie uważajcie siebie samych za zbyt mądrych.",
      "Nikomu złem za zło nie oddawajcie, ale starajcie się czynić dobro jawnie, wobec wszystkich ludzi.",
      "Jeżeli to możliwe, i o ile to od was zależy, ze wszystkimi ludźmi pokój zachowujcie.",
      "Nie brońcie samych siebie, najmilsi, ale pozostawcie to gniewowi (Bożemu), napisane jest bowiem: Moja jest pomsta i ja odpłacę, mówi Pan (Powt. 32,35).",
      "Ale jeśliby nieprzyjaciel twój łaknął, nakarm go, a jeśli ma pragnienie, podaj mu napój: tak czyniąc, węgle ogniste zgromadzisz na głowę jego (Przyp. 25,21-22).",
      "Nie daj się zwyciężać złu, ale zło dobrem zwyciężaj."
    ],
    [
      "Każdy niechaj będzie poddany władzom wyższym. Nie masz bowiem władzy tylko pod zwierzchnictwem Boga, a te, które są, od Boga są ustanowione.",
      "Przeto kto sprzeciwia się władzy, sprzeciwia się postanowieniu Bożemu. A kto się sprzeciwia, sam na siebie ściąga potępienie,",
      "przełożeni bowiem nie są na postrach uczynkowi dobremu, ale złemu. A nie chcesz obawiać się przełożonego? Czyń dobrze, a będziesz u niego we czci.",
      "Jest bowiem dla ciebie sługą Bożym ku dobremu. Gdybyś jednak źle czynił, lękaj się, nie bez powodu bowiem miecz nosi: wszak jest sługą Bożym i mścicielem zagniewanym na tego, który źle czyni.",
      "Przeto trzeba być posłusznym, nie tylko z obawy kary, ale też w sumieniu.",
      "Dlatego też i podatki płacicie, bo (przełożeni) są sługami Bożymi, gorliwie pilnującymi swej służby.",
      "Oddawajcie każdemu, coście powinni: komu podatek — podatek; komu cło — cło; komu uległość — uległość; komu cześć — cześć.",
      "Nikomu nic nie bądźcie dłużni, chyba tylko miłość wzajemną, kto bowiem bliźniego miłuje, Zakon wypełnił.",
      "Albowiem: Nie cudzołóż, nie zabijaj, nie kradnij, nie pożądaj (Wyjśc. 20,13-17), i wszelkie inne przykazanie zawiera się w tym słowie: Będziesz miłował bliźniego twego jako siebie samego (Kapł. 19,18).",
      "Miłość bliźniego złego nie wyrządza, a pełnią Zakonu jest miłość.",
      "A znając czas wiecie, że pora nam już powstać ze snu. Teraz bowiem bliższe jest nasze zbawienie niż wówczas, gdyśmy uwierzyli.",
      "Noc już daleko się posunęła i przybliżył się dzień. Odrzućmy więc uczynki ciemności i przywdziejmy zbroję światła.",
      "Jako w świetle dnia postępujmy z godnością, nie w ucztach i pijaństwie, nie w rozpuście i rozwiązłości, nie w zwadzie i zazdrości.",
      "Ale przyobleczcie się w Pana Jezusa Chrystusa, a nie ulegajcie staraniom o ciało i jego pożądliwości."
    ],
    [
      "A słabego w wierze przyjmujcie bez sporów o poglądy.",
      "Bo jeden wierzy, że może jeść wszystko, a inny, będąc słaby, jada tylko jarzyny.",
      "Ten, kto jada, niechaj nie pogardza tym, który nie je; a kto nie je, niech nie potępia tego, który je, albowiem Bóg i jego przygarnął do siebie.",
      "A ty, kim jesteś, że sądzisz sługę cudzego? Przy Panu swoim trwa lub odpada od niego, a trwać będzie, gdyż Bóg ma moc zatrzymać go.",
      "Albowiem jeden robi różnicę między dniem a dniem, a dla drugiego każdy dzień jednaki: niechże każdy zostanie przy swoim zdaniu.",
      "Kto dnia przestrzega, na chwałę Panu przestrzega, a kto jada, dla Pana je, bo przecież dzięki czyni Bogu. Kto nie jada, dla Pana nie je i dzięki czyni Bogu.",
      "Nikt bowiem z nas dla siebie nie żyje i nikt dla siebie nie umiera.",
      "Bo jeśli żyjemy, dla Pana żyjemy; jeśli umieramy, dla Pana umieramy. Bo czy żyjemy, czy też umieramy, Pańscy jesteśmy.",
      "Na to bowiem Chrystus umarł i zmartwychwstał, aby nad umarłymi i żyjącymi panował.",
      "A ty czemuż potępiasz twego brata? Albo czemu pogardzasz bratem twoim? Wszak wszyscy staniemy przed trybunałem Bożym.",
      "Napisane jest bowiem: Żyję ja, powiada Pan, ugnie się przede mną wszelkie kolano i wszelki język wyznawać będzie Boga (Iz. 45,24).",
      "Przeto każdy z nas z samego siebie zda sprawę Bogu.",
      "Tedy już nie sądźmy jedni drugich, ale roztrząsajcie raczej to, abyście nie byli dla waszego brata obrazą albo zgorszeniem.",
      "Wiem i jestem pewny w Panu Jezusie, że nic nie jest nieczyste samo w sobie, tylko dla tego jest nieczyste, kto je za nieczyste uważa.",
      "Jeżeli bowiem brat twój gnębi się z powodu pokarmu, już nie postępujesz według zasad miłości. Nie zatracaj z przyczyny pokarmu tego, za którego Chrystus umarł.",
      "Niech dobro nasze nie stanie się przedmiotem bluźnierstwa.",
      "Królestwo Boże bowiem nie jest ani pokarmem, ani napojem, ale sprawiedliwością i pokojem, i weselem w Duchu Świętym.",
      "Kto w tym służy Chrystusowi, ten i Bogu się podoba, i u ludzi znajduje uznanie.",
      "Przeto starajmy się o to, co służy pokojowi, i o to, co ma na celu wzajemne zbudowanie.",
      "Z powodu pokarmu nie rujnuj dzieła Bożego. Wszystko wprawdzie jest czyste, ale złem jest dla człowieka, który jedząc daje zgorszenie.",
      "Dobrze jest nie jeść mięsa i nie pić wina, i nic nie czynić takiego, przez co brat twój uraża się (albo gorszy albo słabnie).",
      "Własne przekonanie zachowaj dla siebie przed Bogiem. Błogosławiony, który w tym, co za dobre uznaje, siebie samego nie potępia.",
      "Ale kto wątpi, jeśliby jadł, potępia siebie, bo nie dzieje się to z przekonania. A wszystko, co nie jest z przekonania, jest grzechem."
    ],
    [
      "My przeto, którzy jesteśmy silni, winniśmy znosić ułomności słabych, a nie iść za własnym upodobaniem.",
      "Każdy z was niech się bliźniemu podoba ku dobremu, dla zbudowania.",
      "Bo i Chrystus nie szukał własnego upodobania, ale jako napisane jest: Urągania urągających tobie spadły na mnie (Ps. 69,10).",
      "A wszystko cokolwiek niegdyś zostało napisane, dla naszego pouczenia napisane jest, abyśmy przez cierpliwość i pociechę z Pism świętych mieli nadzieję.",
      "A Bóg cierpliwości i pociechy niech skłoni was do jednomyślności wzajemnej według Chrystusa Jezusa,",
      "abyście jednomyślnie i jednymi usty chwalili Boga i Ojca Pana naszego Jezusa Chrystusa.",
      "Dlatego przyjmujcie jedni drugich, jak i Chrystus przyjął was ku chwale Bożej.",
      "Bo powiadam, że Chrystus stał się sługą Żydów dla wierności Bożej i dla utwierdzenia obietnic danych przodkom.",
      "Poganie zaś uwielbili Boga za miłosierdzie, jak napisane jest: Dlatego wyznawać cię będę wśród narodów, i imieniu twemu śpiewać będę (Ps. 18,49).",
      "I znów powiada: Weselcie się narody z ludem jego (Powt. 32,43).",
      "Oraz: Chwalcie Pana wszystkie narody; niech wysławiają go wszystkie ludy (Ps. 117,1).",
      "I znowu Izajasz mówi: Zjawi się potomek Jessego, który powstanie, aby panować nad narodami. W nim narody pokładać będą nadzieję (Iz. 11,10).",
      "A Bóg nadziei niech was napełni wszelką radością i pokojem w wierze, abyście obfitowali w nadziei mocą Ducha Świętego.",
      "Jestem co do was przekonany, bracia moi, żeście pełni zacności, napełnieni wszelaką umiejętnością, tak że możecie jeden drugiego napominać.",
      "A napisałem do was niekiedy zbyt śmiało, jakby dla przypomnienia wam, (a to) na mocy łaski, która dana mi jest przez Boga, abym był sługą Chrystusa Jezusa wśród pogan.",
      "Czynność świętą przez głoszenie Ewangelii Bożej sprawuję, aby ofiara pogan była przyjęta i poświęcona przez Ducha Świętego.",
      "Mogę się więc chlubić w Chrystusie Jezusie przed Bogiem.",
      "Nie odważę się bowiem mówić czegokolwiek, czego by Chrystus nie zdziałał przeze mnie dla posłuszeństwa pogan: słowem i czynem,",
      "mocą znaków i cudów, potęgą Ducha Świętego, tak że od Jeruzalem wokół aż do Ilirii napełniłem wszystko Ewangelią Chrystusową.",
      "A przy tym starałem się głosić Ewangelię nie tam, gdzie Chrystusa już znano, abym nie budował na cudzym fundamencie, lecz jak napisane jest:",
      "Ujrzą go ci, do których wieść o nim nie doszła, a ci, co o nim nie słyszeli, poznają go (Iz. 52,15).",
      "Dlatego właśnie miałem wiele przeszkód, które nie dozwoliły mi przybyć do was.",
      "Teraz wszakże, gdy już nie znajduję miejsca w tych stronach, a pragnąc od wielu lat przybyć do was,",
      "gdy będę zdążał do Hiszpanii, mam nadzieję, że po drodze was zobaczę. A wy mnie tam odprowadzicie, gdy się wpierw wami choć trochę nacieszę.",
      "A teraz wyruszam do Jerozolimy z posługą dla świętych.",
      "Bo Macedonia i Achaja uznały za słuszne złożyć się nieco na ubogich świętych, którzy są w Jerozolimie.",
      "Uznały za słuszne, boteż są ich dłużnikami. Jeśli bowiem poganie stali się ich uczestnikami w dobrach duchowych, winni i w cielesnych spieszyć im z pomocą.",
      "Gdy więc to wykonam i plon ten z moim potwierdzeniem im doręczę, zatrzymując się u was, wyruszę do Hiszpanii.",
      "A jestem przekonany, że przybywając do was, przyjdę w obfitości błogosławieństwa Chrystusowego.",
      "Proszę was więc, bracia, przez Pana naszego Jezusa Chrystusa i przez miłość Ducha (Świętego), abyście mnie wspierali waszymi modlitwami przed Bogiem,",
      "abym był wyzwolony od niewiernych, którzy są w Judei, i żeby moja posługa była przyjęta w Jerozolimie przez świętych.",
      "Abym z weselem przybył do was za wolą Bożą i pokrzepił się wśród was.",
      "A Bóg pokoju niechaj będzie z wami wszystkimi. Amen."
    ],
    [
      "Polecam wam Febę, siostrę naszą, która jest na posłudze kościoła w Kenchrach,",
      "abyście ją przyjęli w Panu, jak przystoi świętym, i abyście ją wspierali w każdej sprawie, gdyby tego potrzebowała. I ona bowiem wspomagała wielu, a nawet mnie samego.",
      "Pozdrówcie Pryskę i Akwilę, pomocników moich w Chrystusie Jezusie,",
      "(którzy za życie moje głowy swe nadstawiali i którym nie tylko ja dziękuję, ale i wszystkie kościoły wśród pogan), i kościół w ich domu.",
      "Pozdrówcie umiłowanego mego Epeneta, pierwszy owoc Chrystusowy w Azji.",
      "Pozdrówcie Marię, która dla was się trudziła.",
      "Pozdrówcie Andronika i Junię, krewnych moich i współtowarzyszów więzienia, którzy chlubnie są znani wśród Apostołów, a chrześcijanami stali się wcześniej niż ja.",
      "Pozdrówcie Ampliata, umiłowanego mego w Panu.",
      "Pozdrówcie Urbana, pomocnika naszego w Chrystusie, i umiłowanego mego Stachysa.",
      "Pozdrówcie Apellesa, wypróbowanego w Chrystusie.",
      "Pozdrówcie tych, którzy są z domu Arystobula. Pozdrówcie Herodiona, krewnego mego. Pozdrówcie tych z domu Narcyza, którzy są w Panu.",
      "Pozdrówcie Tryfenę i Tryfozę, które pracują w Panu. Pozdrówcie Persydę najmilszą, która wiele pracowała w Panu.",
      "Pozdrówcie Rufusa, wybranego w Panu, i matkę jego i moją.",
      "Pozdrówcie Asynkryta, Flegonta, Hermesa, Patrobę, Hermasa i braci, którzy są u nich.",
      "Pozdrówcie Filologosa i Julię, Nereusza i siostrę jego, i Olimpasa, i wszystkich świętych, którzy są u nich.",
      "Pozdrówcie jedni drugich pocałunkiem świętym. Pozdrawiają was wszystkie kościoły Chrystusowe.",
      "A proszę was, bracia, abyście się strzegli tych, którzy wywołują zwady i zgorszenia wbrew pouczeniom, któreście otrzymali. Strońcie od nich.",
      "Ci bowiem nie służą Chrystusowi Panu naszemu, ale brzuchowi swemu i przez słowa układne a pochlebne zwodzą serca niewinnych.",
      "Bo wasze posłuszeństwo słynie wszędzie. Dlatego raduję się z was. Ale chcę, abyście byli roztropnymi w dobrem i czystymi wobec zła.",
      "A Bóg pokoju niechaj rychło skruszy szatana pod waszymi stopami. Łaska Pana naszego Jezusa Chrystusa niech będzie z wami.",
      "Pozdrawia was Tymoteusz, pomocnik mój, oraz Lucjusz, Jazon i Sozypater, krewni moi.",
      "Pozdrawiam was w Panu i ja, Tercjusz, który ten list pisałem.",
      "Pozdrawia was Gajus, który gości mnie i cały ten kościół.",
      "Pozdrawia was Erast, skarbnik miejski, i brat Kwartus.",
      "A temu, który ma moc utwierdzić was według Ewangelii mojej i przepowiadania o Jezusie Chrystusie, według objawienia tajemnicy od wieków zakrytej",
      "(a teraz ujawnionej przez pisma prorockie z rozkazania wiekuistego Boga ku posłuszeństwu wiary), a znanej już przez wszystkie narody. —",
      "Jedynemu, który mądry jest, Bogu (niech będzie) przez Jezusa Chrystusa chwała na wieki wieków. Amen.1"
    ]
  ],
  [
    [
      "Paweł, z woli Bożej powołany na Apostoła Jezusa Chrystusa, i brat Sostenes",
      "do kościoła Bożego, który jest w Koryncie, do uświęconych w Chrystusie Jezusie, do powołanych świętych wraz ze wszystkimi, którzy wzywają imienia Pana naszego Jezusa Chrystusa na wszelkim miejscu ich i naszym.",
      "Łaska wam i pokój od Boga Ojca naszego i Pana Jezusa Chrystusa.",
      "Dziękuję Bogu mojemu zawsze za was, za łaskę Bożą, która jest wam dana w Chrystusie Jezusie,",
      "żeście się w nim we wszystko wzbogacili, we wszelkie słowo i we wszelką umiejętność.",
      "Jako że świadectwo Chrystusowe utwierdzone jest pośród was.",
      "Tak, że w oczekiwaniu objawienia Pana naszego Jezusa Chrystusa nie zbywa wam na żadnym darze łaski.",
      "On też umocni was aż do końca, abyście byli bez winy w dzień Pana naszego Jezusa Chrystusa.",
      "Wierny jest Bóg, przez którego jesteście wezwani do wspólnoty Syna jego Jezusa Chrystusa Pana naszego.",
      "A proszę was, bracia, w imię Pana naszego Jezusa Chrystusa, abyście zgadzali się we wszystkim i żeby nie było między wami rozłamów. Bądźcie zupełnie zgodni: jednej myśli i jednego mniemania.",
      "Doniesiono mi bowiem o was, bracia moi, przez ludzi Chloe, że są między wami kłótnie.",
      "A to mam na myśli, że każdy z was mówi: Ja jestem Pawła, a ja Apollosa, a ja Kefasa, ja znowu Chrystusa.",
      "Czyż Chrystus jest rozdzielony? Czyż Paweł był za was ukrzyżowany? Albo czy w imię Pawła jesteście ochrzczeni?",
      "Dziękuję Bogu, żem żadnego z was nie ochrzcił, prócz Kryspa i Gajusa,",
      "aby nikt nie mówił, że jesteście w imię moje ochrzczeni.",
      "Ochrzciłem też i dom Stefanasa. Nadto nie wiem, czym jeszcze ochrzcił kogo.",
      "Bo Chrystus nie posłał mnie chrzcić, ale głosić Ewangelię, jednak nie w mądrości słowa, aby nie stał się próżnym krzyż Chrystusowy.",
      "Albowiem nauka o krzyżu dla tych, którzy idą na zgubę, jest głupstwem, lecz dla nas, którzy dostępujemy zbawienia, jest mocą Bożą.",
      "Napisane jest bowiem: Zniszczę mądrość uczonych, a roztropność przezornych zniweczę (Iz. 29,14).",
      "Gdzież mędrzec? Gdzież uczony? Gdzież badacz tego świata? Czyż Bóg nie obrócił w głupstwo mądrości tego świata?",
      "Bo skoro w mądrości Bożej świat nie poznał Boga przez mądrość, właśnie podobało się Bogu przez głupstwo przepowiadania zbawić tych, którzy uwierzą.",
      "Albowiem gdy Żydzi domagają się cudów, a Grecy szukają mądrości,",
      "my głosimy Chrystusa ukrzyżowanego, będącego zgorszeniem dla Żydów, a głupstwem dla pogan.",
      "Dla tych jednak, którzy są wezwani, tak Żydów, jak i Greków, Chrystusa — moc Bożą i mądrość Bożą.",
      "Bo to, co głupstwem u Boga, mędrsze jest nad ludzi, a co słabe u Boga, mocniejsze nad ludzi.",
      "A przypatrzcie się, bracia, wezwaniu waszemu, że niewielu (spomiędzy was) mądrych według świata, niewielu możnych, niewielu szlachetnie urodzonych.",
      "Gdyż Bóg wybrał to, co głupie u świata, aby zawstydzić mądrych, i co słabe u świata wybrał Bóg, aby zawstydzić potężnych,",
      "i co nic nie znaczące, a pokryte wzgardą, i co jest niczym, wybrał Bóg, aby zniszczyć to, co jest czymś.",
      "Aby żaden śmiertelny nie chlubił się przed obliczem Boga.",
      "A przecież przez niego jesteście w Chrystusie Jezusie, który stał się nam mądrością od Boga, sprawiedliwością, uświęceniem i odkupieniem,",
      "aby jak jest napisane: Kto się chlubi, w Panu się chlubił (Jer. 9,23)."
    ],
    [
      "A i ja, gdy przyszedłem do was, bracia, nie przybyłem z podniosłą mową lub mądrością, głosząc wam świadectwo o Chrystusie.",
      "Bom nie mniemał, żebym miał co umieć między wami prócz Jezusa Chrystusa i to ukrzyżowanego.",
      "A stanąłem przed wami w słabości bojaźni i ze drżeniem wielkim.",
      "A mowa moja i nauczanie moje nie polegały na przekonywających słowach mądrości, ale na okazaniu ducha i mocy,",
      "aby wiara wasza nie wypływała z mądrości ludzkiej, ale z mocy Bożej.",
      "Między doskonałymi głosimy wprawdzie i mądrość, lecz nie mądrość tego świata, ani możnych świata tego, którzy wniwecz się obracają.",
      "Ale głosimy mądrość Bożą niepojętą i zakrytą, którą Bóg przeznaczył przed wiekami ku chwale naszej,",
      "której nikt z władców tego świata nie poznał, bo gdyby byli poznali, nigdy by Pana chwały nie ukrzyżowali.",
      "Ale jak napisane jest: Czego oko nie widziało, ani ucho nie słyszało i w serce człowiecze nie wstąpiło, to przygotował Bóg tym, którzy go miłują (Iz. 64,4).",
      "A nam Bóg to objawił przez Ducha swojego. Duch bowiem wszystko przenika, nawet głębokości Boże.",
      "Któż bowiem z ludzi wie, co jest w człowieku, prócz ducha człowieczego, który w nim jest? Tak i tego, co jest Boże, nikt nie zna, tylko Duch Boży.",
      "A myśmy nie otrzymali ducha świata, lecz Ducha, który z Boga jest, abyśmy poznali, co nam Bóg darował przez swą łaskę.",
      "Głosimy to też nie słowami, których uczy mądrość ludzka, ale takimi, których uczy Duch, do rzeczy duchowych duchową miarę stosując.",
      "Bo człowiek zmysłowy nie pojmuje tego, co jest z Ducha Bożego i głupstwem dla niego jest to, co według duchowej miary sądzić należy, bo zrozumieć tego nie może.",
      "Ten, kto jest duchowy, rozsądza wszystko, a sam przez nikogo nie jest sądzony.",
      "Któż bowiem poznał myśl Pana, aby go pouczył? A my myśl Chrystusową znamy."
    ],
    [
      "I ja, bracia, nie mogłem do was przemawiać jako do duchowych, ale jak do cielesnych, jak do maleńkich dzieci w Chrystusie.",
      "Dałem wam mleko na napój, a nie pokarm, boście jeszcze znieść nie mogli, ani też teraz nie możecie, bo jeszcze cieleśni jesteście.",
      "Skoro bowiem między wami zazdrość i niezgoda panuje, czyż nie jesteście cieleśni i czyż nie postępujecie według zasad czysto ludzkich?",
      "Bo gdy jeden mówi: Ja jestem Pawła, a drugi: A ja Apollosa — czyż nie okazujecie się ludźmi tylko? Bo kim jest Apollo czy Paweł?",
      "Sługami, dzięki którym uwierzyliście, jako każdemu dał Pan.",
      "Jam zasadził, Apollos podlewał, ale Bóg dał wzrost.",
      "A przeto, ani ten, kto sadzi, jest czymś, ani kto podlewa, ale Bóg, który wzrost daje.",
      "A ten, kto sadzi i kto podlewa, jednym są i każdy z nich otrzyma swoją zapłatę według pracy swojej.",
      "Albowiem jesteśmy pomocnikami Bożymi, a wy uprawną rolą Bożą i budowaniem Bożym.",
      "Według łaski Bożej, która mi jest dana, jako roztropny budowniczy założyłem fundament, a inny na nim buduje. Lecz każdy niech baczy, jak na nim buduje.",
      "Bo nikt nie może założyć innego fundamentu, prócz tego, który już jest założony, a którym jest Jezus Chrystus.",
      "A jeśli kto na tym fundamencie wznosi budowę ze złota, ze srebra, z drogich kamieni, z drzewa, z siana lub ze słomy —",
      "praca każdego na jaw wyjdzie: dzień bowiem (Pański) ujawni, gdyż w ogniu się objawi i dzieło każdego, jakie jest, ogień wypróbuje.",
      "Jeśli czyje dzieło ostoi się, otrzyma zapłatę.",
      "A czyje dzieło spłonie, ten szkodę poniesie, ale sam będzie zbawiony tak jednak jakoby przez ogień.",
      "Nie wiecie, żeście świątynią Bożą i że Duch Boży przebywa w was?",
      "A jeśli kto świątynię Bożą niszczy, zniszczy go Bóg. Świątynia bowiem Boża świętą jest, a tą świątynią jesteście wy.",
      "Niechaj się nikt nie łudzi. Jeśli kto między wami uchodzi za mędrca na tym świecie, niech się stanie głupim, aby był mądrym.",
      "Mądrość bowiem świata tego głupstwem jest u Boga. Bo napisane jest: Ten, który chwyta mędrców w przebiegłości ich (Hiob. 5,12). Albo też:",
      "Pan zna zamysły mędrców, że daremne są (Ps. 94,11).",
      "Niech się więc nikt nie chełpi ludźmi.",
      "Wszystko bowiem jest wasze: Paweł, Apollo czy Kefas; świat, życie czy śmierć, to, co jest, czy to, co będzie, wszystko jest wasze,",
      "wy zaś Chrystusa, a Chrystus Boga."
    ],
    [
      "Tak niechaj każdy uważa nas za sługi Chrystusa i włodarzy tajemnic Bożych.",
      "A od włodarzy żąda się tego, aby każdy z nich okazał się wiernym.",
      "Co do mnie, najmniejsza to rzecz, czy będę przez was sądzony, czy przez sąd ludzki, bo i sam siebie też nie sądzę.",
      "Do niczego się bowiem nie poczuwam, ale przez to nie jestem usprawiedliwiony; sędzią moim Pan jest.",
      "Przeto nie sądźcie przed czasem, aż przyjdzie Pan, który ujawni to, co się kryje w ciemności, i objawi zamysły serc: a wtedy każdy znajdzie pochwałę u Pana.",
      "Bracia, zastosowałem to do siebie i Apollosa ze względu na was, abyście się na nas nauczyli nie wykraczać poza to, co napisano, i abyście nie nadymali się pychą, wynosząc się jeden nad drugiego.",
      "Bo któż cię rozsądzi? I cóż masz, czego byś nie otrzymał? A jeśliś otrzymał, czemu się chełpisz, jak gdybyś nie otrzymał.",
      "Jużeście nasyceni, jużeście się wzbogacili, królujecie bez nas i obyście królowali, abyśmy i my z wami królować mogli.",
      "Bo sądzę, że Bóg nas, Apostołów, przeznaczył na ostatnich (spośród ludzi), na skazańców, gdyż widowiskiem staliśmy się dla świata, dla aniołów i ludzi.",
      "My głupi dla Chrystusa, a wy mądrzy w Chrystusie, my słabi, a wy mocni, wy uczczeni, a my w pogardzie.",
      "Aż do tej chwili i łakniemy, i pragniemy, i nadzy jesteśmy, i policzkują nas, i tułamy się,",
      "i mozolimy się, pracując własnymi rękoma. Złorzeczą nam, a my błogosławimy, prześladują, a my znosimy.",
      "Spotwarzają nas, a my się modlimy. Staliśmy się, jakby śmiecie świata tego, odrazą dla wszystkich, aż do tej chwili.",
      "Nie piszę tego, żeby was zawstydzić, ale jako dzieci moje najdroższe upominam.",
      "Bo choćbyście mieli dziesięć tysięcy wychowawców w Chrystusie, to ojców macie niewielu. Albowiem w Chrystusie Jezusie przez Ewangelię jam się stał ojcem waszym.",
      "Proszę was więc, bądźcie naśladowcami moimi.",
      "Dlatego posłałem do was Tymoteusza, który jest synem moim najdroższym i wiernym w Panu, aby wam przypomniał postępowanie moje w Chrystusie Jezusie, jak wszędzie w każdym kościele nauczam.",
      "Tak się niektórzy pychą unieśli, jakbym nie miał już przybyć do was.",
      "A ja przybędę do was rychło, jeśli Pan zechce, i poznam nie słowa tych, co się pychą unieśli, ale to, czego potrafią dokonać.",
      "Albowiem Królestwo Boże nie polega na słowach, ale na czynie.",
      "Czegóż chcecie? Czy mam do was przybyć z rózgą, czy też z miłością i w duchu łagodności."
    ],
    [
      "Powszechnie słyszy się o rozpuście między wami i to o rozpuście takiej, jakiej nawet między poganami nie ma: tak, że któryś z was żyje z żoną ojca swego.",
      "A wy nadęliście się pychą, zamiast okryć się raczej żałobą, aby usunąć spośród was tego, kto się takiego czynu dopuścił.",
      "Ale ja, choć ciałem nieobecny, wszakże obecny duchem, tego, który dopuścił się takiego przestępstwa, jużem osądził, jakbym był obecny: W imię Pana naszego Jezusa Chrystusa,",
      "na zgromadzeniu waszym wy wespół z moim duchem i mocą Pana naszego Jezusa",
      "wydajcie takiego szatanowi na zatracenie ciała, aby duch był zbawiony w dzień Pana (Jezusa).",
      "Niedobra ta wasza chełpliwość. Czyż nie wiecie, że odrobina kwasu całe ciasto zakwasza?",
      "Uprzątnijcie stary kwas, abyście się stali nowym zaczynem, jako też przaśni jesteście. Albowiem na Paschę naszą został ofiarowany Chrystus.",
      "Świętujmy więc nie w starym kwasie ani też w kwasie złości i przewrotności, ale w przaśnikach czystości i prawdy.",
      "Napisałem wam w liście: Nie przestawajcie z rozpustnikami.",
      "Nie miałem na myśli rozpustników tego świata ani skąpców, ani zdzierców, ani bałwochwalców, bo inaczej musielibyście ten świat opuścić.",
      "Lecz napisałem wam, abyście nie przestawali z takim, który się bratem waszym mieni, a jest rozpustnikiem albo skąpcem, bałwochwalcą, oszczercą, opojem lub grabieżcą, abyście z takim nawet pokarmu nie spożywali.",
      "Bo cóż mi do tych, którzy są poza nami, abym ich sądził? Czy i wy nie sądzicie tych, którzy są wśród nas?",
      "Bo tych, którzy są poza nami, Bóg sądzić będzie. Usuńcie zło spośród was."
    ],
    [
      "Czy rzeczywiście śmie z was kto, mając sprawę z drugim, stawać na sąd przed niesprawiedliwymi, a nie przed świętymi?",
      "Czyż nie wiecie, że święci świat ten sądzić będą? A jeśli wy świat sądzić macie, czyż nie jesteście godni rozstrzygać rzeczy błahych?",
      "Nie wiecie, że aniołów sądzić będziemy, jakoż daleko więcej sprawy doczesne.",
      "A wy, gdy sądzicie się o sprawy doczesne, wybieracie sobie na sędziów tych, którzy w kościele żadnego nie mają znaczenia.",
      "Mówię to dla zawstydzenia was. Czyż nie ma między wami nikogo mądrego, kto mógłby rozsądzać między braćmi swymi?",
      "Ale brat z bratem spór wiedzie i to przed niewiernymi.",
      "Już i to nawet nie przystoi wam, że w ogóle się między sobą sądzicie. Czemu raczej krzywdy nie znosicie? Czemu raczej szkody nie cierpicie?",
      "Ale wy sami krzywdzicie i szkodę wyrządzacie i to braciom.",
      "Czyż nie wiecie, że niesprawiedliwi nie posiądą Królestwa Bożego? Nie łudźcie się: ani rozpustnicy, ani bałwochwalcy, ani cudzołożnicy,",
      "ani rozwięźli, ani sodomici, ani złodzieje, ani skąpcy, ani opoje, ani oszczercy, ani grabieżcy nie posiądą Królestwa Bożego.",
      "A niektórzy z was takimi byli, aleście obmyci, uświęceni i usprawiedliwieni w imię Pana (naszego) Jezusa Chrystusa i w Duchu Boga naszego.",
      "Wszystko mi wolno, ale nie wszystko pożyteczne. Wszystko mi wolno, ale ja się niczemu pod władzę nie poddam.",
      "Pokarm dla żołądka, a żołądek dla pokarmu, ale Bóg zniweczy i jedno, i drugie: ciało zaś nie dla rozpusty, ale dla Pana, a Pan dla ciała.",
      "A Bóg i Pana wskrzesił, i nas też wskrzesi przez swoją moc.",
      "Czyż nie wiecie, że ciała wasze są członkami Chrystusa? Czy miałbym wziąć członki Chrystusa i uczynić je członkami nierządnicy? Z pewnością nie.",
      "Albo czyż nie wiecie, że ten kto łączy się z nierządnicą, staje się z nią jednym ciałem? Albowiem (mówi Pismo): będą dwoje w jednym ciele (Rodz. 2,24).",
      "A kto łączy się z Panem, jest z nim jednym duchem.",
      "Strzeżcie się rozpusty. Wszelki grzech, którego się dopuszcza człowiek, jest poza ciałem, ale kto rozpuście się oddaje, przeciw ciału swemu grzeszy.",
      "Czyż nie wiecie, że ciało wasze jest świątynią Ducha Świętego, który w was przebywa? Macie Go od Boga i nie należycie (tylko) do siebie.",
      "Albowiem nabyci zostaliście za zapłatę. Wysławiajcie więc Boga w ciele waszym."
    ],
    [
      "Co się tyczy rzeczy, o których mi pisaliście: dobrze jest człowiekowi nie tykać się niewiasty.",
      "Lecz z obawy rozpusty niech każdy ma swoją żonę i każda niech ma swojego męża.",
      "Mąż żonie niech oddaje powinność, a także i żona mężowi.",
      "Żona nie ma władzy nad swoim ciałem, ale mąż. Podobnie też i mąż nie ma władzy nad ciałem swoim, ale żona.",
      "Nie odmawiajcie jedno drugiemu, chyba za wspólną zgodą na pewien czas, aby się oddać modlitwie, a potem znowu wracajcie do siebie, aby nie kusił was szatan z powodu niewstrzemięźliwości waszej.",
      "A mówię to z pobłażania, a nie nakazując.",
      "Chciałbym bowiem, aby wszyscy ludzie byli tak jak ja, lecz każdy ma własny dar od Boga, jeden tak, a drugi inaczej.",
      "A tym, którzy nie żyją w małżeństwie, i wdowom powiadam: dobrze by było, jeśliby tak wytrwali jak i ja.",
      "Ale jeśli się powstrzymać nie mogą, niech zawierają małżeństwa. Lepiej jest bowiem zawrzeć związek małżeński, niż gorzeć.",
      "Tym zaś, którzy żyją w małżeństwie, nakazuję nie ja, ale Pan, aby żona nie odłączała się od męża,",
      "a jeśliby odeszła, ma pozostać bez męża albo pojednać się z mężem swoim. Także i mąż żony niech nie odsyła.",
      "Do innych zaś mówię ja, a nie Pan: Jeśli który z braci ma żonę niechrześcijankę, a ta godzi się z nim zamieszkiwać, niechże jej nie odsyła.",
      "I jeśli żona ma męża niechrześcijanina, a ten godzi się zamieszkiwać z nią, niech nie opuszcza męża.",
      "Uświęcony jest bowiem mąż niechrześcijanin przez taką żonę i uświęcona jest żona niechrześcijanka przez męża chrześcijanina, bo inaczej dzieci wasze byłyby nieczyste, a teraz święte są.",
      "Lecz jeśliby niechrześcijanin chciał odejść, niech odejdzie, gdyż ani brat, ani siostra nie są poddani niewolnictwu w tych rzeczach, a Bóg wezwał was do zgody.",
      "Bo skądże wiesz, żono, czy zbawisz męża? Albo skąd wiesz, mężu, czy zbawisz żonę?",
      "Niech tylko każdy według tego postępuje, jak mu udzielił Pan i do czego Bóg go wezwał. Tak też we wszystkich kościołach nauczam.",
      "Kto został wezwany będąc obrzezany, niech się znaku obrzezania nie pozbywa. Kto jest wezwany nie będąc obrzezany, niech się obrzezaniu nie poddaje.",
      "Obrzezanie bowiem niczym jest i nieobrzezanie jest niczym, chodzi tylko o zachowanie przykazań Bożych.",
      "Każdy niech trwa w tym stanie, w jakim powołany był.",
      "Zostałeś wezwany będąc niewolnikiem, nie trap się, ale jeśli możesz się stać wolnym, korzystaj z tego.",
      "Albowiem kto w Panu został wezwany będąc niewolnikiem, stał się wyzwoleńcem Pańskim; podobnie jak niewolnikiem Chrystusowym został ten, kto wezwany był będąc wolnym.",
      "Drogo byliście nabyci, nie stawajcie się niewolnikami ludzi.",
      "Każdy z was, bracia, jako został wezwany, w takim stanie niech trwa przed Bogiem.",
      "A co do dziewic, nie mam rozkazania Pańskiego, ale radę daję jako ten, który dla doznanego od Pana miłosierdzia zasługuje na wiarę.",
      "Sądzę tedy, że dobra to rzecz w dzisiejszych warunkach, bo dobrze jest człowiekowi tak pozostać.",
      "Związany jesteś z żoną? Nie szukaj uwolnienia. Wolny jesteś? Nie szukaj żony.",
      "A jeślibyś pojął żonę, nie zgrzeszysz. I jeśliby dziewica wyszła za mąż, nie zgrzeszy. Wszakże tacy utrapienie ciała mieć będą, a ja chciałbym wam tego oszczędzić.",
      "Ale wam powiadam, bracia: Czas krótki, nie pozostaje nic innego, aby ci, którzy żony mają, stali się, jakoby ich nie mieli;",
      "a ci, którzy płaczą, jakoby nie płakali i którzy się weselą, jakoby się nie weselili; którzy kupują, jakoby nie posiadali",
      "i którzy używają świata tego, jakoby nie używali: przemija bowiem postać tego świata.",
      "A pragnę, abyście byli bez troski. Kto nie ma żony, troszczy się o to, co Pańskie, jakby się Bogu podobać.",
      "A kto jest żonaty, troszczy się o rzeczy światowe, jakby się podobać żonie. I jest w rozterce.",
      "Niewiasta niezamężna i dziewica myśli o tym, co Pańskie jest, aby była świętą ciałem i duchem. Zamężna zaś myśli o rzeczach światowych, jakby się podobać mężowi.",
      "To zaś mówię dla pożytku waszego, nie żebym zastawiał na was sidła, tylko z uwagi na to, co godziwe i co pozwoli (wam) trwać przy Panu bez przeszkody.",
      "A jeżeli kto uważa, że okryłby wstydem córkę swoją dziewicę, gdyby lata jej przeszły, i że obowiązkiem jego jest tak uczynić (tzn. wydać ją za mąż), niech czyni, co zechce, nie zgrzeszy; niech ona wyjdzie za mąż.",
      "Ale i ten, kto wolny od przymusu, będąc panem swej woli, powziął mocne postanowienie i w sercu swym rozważył zachować córkę swą dziewicą, dobrze uczyni.",
      "Przeto kto córkę swą wydaje za mąż, dobrze czyni, a ten, co nie wydaje, lepiej czyni.",
      "Żona związana jest, póki mąż jej żyje, a gdyby umarł mąż jej, jest wolna: może wyjść, za kogo chce, byle w Panu.",
      "Ale szczęśliwa będzie, jeśli według mojej rady wytrwa, jak jest, a sądzę, że i ja mam ducha Bożego."
    ],
    [
      "A co do rzeczy składanych w ofierze bożkom pogańskim wiemy wszyscy, co o tym sądzić należy. Ale wiedza nadyma, a miłość buduje.",
      "I jeśliby kto mniemał, że wie cokolwiek, jeszcze nie wie, jak mu wiedzieć należy.",
      "Ale jeżeli kto miłuje Boga, tego Bóg uznaje za swego.",
      "Co się tyczy zatem pokarmów ofiarowanych bożkom pogańskim, wiemy, że nie ma na świecie żadnego bożka, a istnieje tylko jeden Bóg.",
      "Chociaż bowiem są tak zwani bogowie czy to w niebie, czy na ziemi (a bogów tych jest wielu i panów jest wielu),",
      "dla nas wszakże istnieje tylko jeden Bóg Ojciec, od którego pochodzi wszystko i dla którego istniejemy. I jeden Pan Jezus Chrystus, przez którego stało się wszystko i my przez niego.",
      "Lecz nie wszyscy mają taką świadomość. Niektórzy bowiem ciągle jeszcze zachowując dawny stosunek do bożka, spożywają ofiary bałwochwalcze, kalając przez to słabe swe sumienie.",
      "Pokarm sam przez się nie ma znaczenia u Boga. Ani bowiem nam co przybywa, jeżeli jemy, ani też ubywa, jeżeli nie jemy.",
      "Baczcie jednakże, aby ta wolność wasza nie stała się zgorszeniem dla słabych.",
      "Bo gdyby kto ujrzał ciebie należycie oświeconego, zasiadającego u stołu w świątyni pogańskiej, czy świadomość jego, który jest słaby, nie skłoni go do pożywania pokarmów bożkom ofiarowanych?",
      "I przez to, żeś ty uświadomiony, zginie słaby brat twój, za którego umarł Chrystus.",
      "A tak grzesząc przeciw braciom i raniąc słabe ich sumienie, grzeszycie przeciw Chrystusowi.",
      "Jeśli przeto pokarm gorszy mego brata, nigdy nie będę pożywał mięsa, abym nie zgorszył brata mego."
    ],
    [
      "Czy nie jestem wolny? Nie jestemże Apostołem? Czyż Jezusa Pana naszego nie widziałem? A wy, czy nie jesteście dziełem moim w Panu?",
      "Jeśli dla innych nie jestem Apostołem, wszakże dla was jestem, bo wy jesteście pieczęcią apostolstwa mojego w Panu.",
      "Oto obrona moja wobec tych, którzy mię nagabują.",
      "Czyż nam nie wolno jeść i pić?",
      "Czyż nie mamy prawa prowadzić z sobą niewiasty, siostry, jak inni Apostołowie i bracia Pańscy, i Kefas?",
      "Czy tylko mnie i Barnabie nie wolno nie pracować?",
      "Kto kiedy żołnierską służbę pełni własnym kosztem? Kto sadzi winnicę, a owocu jej nie pożywa?",
      "Kto pasie trzodę, a mlekiem trzody się nie żywi?",
      "Czy mówię to tylko po ludzku? Czyż i Prawo tego nie powiada? Napisane jest przecież w Prawie Mojżeszowym: Nie będziesz związywał pyska wołowi młócącemu (Powt. 25,4). Czy Bóg się troszczy o woły?",
      "Czy też tylko ze względu na nas to powiada? Dla nas bowiem jest napisane, że oracz winien orać w nadziei, a młócący młócić w nadziei, że będzie w plonach uczestniczył.",
      "Skorośmy wam dobra duchowe posiali, cóż wielkiego, gdybyśmy w żniwie waszych dóbr doczesnych mieli swój udział?",
      "Jeżeli inni mają udział we władzy waszej, dlaczego raczej nie my? Aleśmy z prawa tego nie korzystali, lecz znosimy wszystko, byle żadnej przeszkody nie stawiać Ewangelii Chrystusowej.",
      "Czyż nie wiecie, że ci, którzy święte obrzędy sprawują, ze świątyni się żywią, a którzy przy ołtarzu służą, z ołtarza otrzymują swą cząstkę?",
      "Tak i Pan postanowił, aby ci, którzy głoszą Ewangelię, z Ewangelii żyli.",
      "Ja jednak z żadnej z tych rzeczy nie korzystałem. A i tego nie piszę, aby mi się co dostało, bo wolę umrzeć, niż utracić to, co jest moją chlubą.",
      "Bo głoszenie Ewangelii nie jest mi powodem do chwały, zmusza mnie do tego konieczność i biada mi, gdybym Ewangelii nie głosił.",
      "Jeśli bowiem czynię to z własnej woli, mam zapłatę, a jeśli zmuszony, to wypełniam zlecone mi szafarstwo.",
      "Jakaż jest więc nagroda moja? Oto ta, że głosząc Ewangelię, czynię to darmo, abym nie nadużywał prawa mego w Ewangelii.",
      "Będąc bowiem wolnym od wszystkiego, stałem się niewolnikiem wszystkich, abym ich więcej pozyskał.",
      "I stałem się jakby Żydem dla Żydów, abym Żydów pozyskał.",
      "Dla tych, którzy są pod Zakonem, jakbym i ja był pod Zakonem (chociaż pod Zakonem nie byłem), abym tych, którzy są pod Zakonem, pozyskał. Dla tych, którzy byli bez Zakonu (stałem się), jakbym był bez Zakonu (chociaż bez Zakonu Bożego nie byłem, alem był pod Zakonem Chrystusowym), abym pozyskał tych, którzy byli bez Zakonu.",
      "Dla słabych stałem się (jakoby) słabym, abym słabych pozyskał. Stałem się wszystkim dla wszystkich, aby wszystkich zbawić.",
      "A wszystko czynię dla Ewangelii, abym się stał jej uczestnikiem.",
      "Czyż nie wiecie, że z tych, którzy biegną w zawody, choć wszyscy biegną, jeden tylko otrzymuje nagrodę? Tak biegnijcie, abyście otrzymali.",
      "A każdy, kto staje do zawodów, od wszystkiego się powstrzymuje: oni, aby otrzymać wieniec znikomy, a my — trwały.",
      "Ja więc tak biegnę, nie jakby na oślep; tak walczę, nie jakby wiatr uderzał,",
      "ale karcę moje ciało i do posłuchu przymuszam, abym nauczając innych sam nie był odrzucony."
    ],
    [
      "Bo nie chcę, bracia, abyście nie mieli wiedzieć, że ojcowie nasi wszyscy byli pod obłokiem i że wszyscy przeszli przez morze.",
      "I wszyscy w Mojżeszu, obłoku i morzu byli ochrzczeni.",
      "I wszyscy pożywali ten sam pokarm duchowy,",
      "i wszyscy pili ten sam napój duchowy, bo pili z opoki duchowej, która im towarzyszyła, a opoką był Chrystus.",
      "Ale w większości z nich nie upodobał sobie Bóg, bo ciała ich zaścieliły pustynię.",
      "Zdarzenia te stały się wyobrażeniem dla nas, abyśmy nie pożądali złego, jak oni pożądali.",
      "I abyście się nie stali bałwochwalcami jak niektórzy z nich, jak napisane jest: Zasiadł lud, by jeść i pić, i powstawszy zaczęli się bawić (Wyjśc. 32,6).",
      "Nie dopuszczajmy się rozpusty, jak niektórzy z nich rozpusty się dopuścili i legło ich dnia jednego dwadzieścia trzy tysiące.",
      "Nie kuśmy Pana, jak niektórzy z nich kusili i poginęli od wężów.",
      "Ani nie narzekajcie, jak niektórzy z nich narzekali i zginęli z ręki niszczyciela.",
      "A to wszystko działo się jako wyobrażenie rzeczy przyszłych i napisane jest ku przestrodze dla nas, którzy żyjemy w tych czasach ostatecznych.",
      "Przeto kto mniema, że stoi, niech uważa, aby nie upadł.",
      "Pokusa nachodząca was, nie jest nad wasze ludzkie siły, Bóg wszakże jest wierny i nie dopuści kusić was ponad wasze siły, ale razem z pokusą da też i wyjście, abyście ją przetrzymać mogli.",
      "Dlatego też, najmilsi moi, uciekajcie od bałwochwalstwa.",
      "Przemawiam jak do rozumnych, wy sami rozsądźcie, co mówię.",
      "Kielich błogosławieństwa, który błogosławimy, czyż nie jest uczestnictwem we krwi Chrystusowej? A chleb, który łamiemy, czyż nie jest uczestnictwem w ciele Chrystusowym?",
      "Bo wielu nas jest jednym chlebem i jednym ciałem; wszyscy bowiem jednego chleba uczestnikami jesteśmy.",
      "Patrzcie na Izraela według ciała, czy ci, którzy pożywają z ofiar, nie są uczestnikami ołtarza?",
      "Cóż więc? Czy mówię, żeby rzecz ofiarowana bożkom miała coś znaczyć? Albo, żeby bożek był czymś?",
      "Ale co poganie ofiarują, czartom ofiarują, a nie Bogu. A nie chcę, abyście byli wspólnikami czartów. Nie możecie pić kielicha Pańskiego i kielicha czartowskiego;",
      "nie możecie być uczestnikami stołu Pańskiego i stołu czartowskiego.",
      "Czyż mamy do gniewu pobudzać Pana? Czy jesteśmy mocniejsi od niego? Wszystko wolno, ale nie wszystko jest pożyteczne.",
      "Wszystko wolno, ale nie wszystko buduje.",
      "Niech nikt nie szuka własnej korzyści, lecz dobra bliźniego.",
      "Wszystko, co sprzedają w jatce, jedzcie, o nic nie pytając dla spokoju sumienia.",
      "Pańska bowiem jest ziemia i napełnienie jej (Ps. 24,1).",
      "Jeżeli kto z pogan zaprasza was i zechcecie pójść, jedzcie wszystko, co wam podadzą, o nic nie pytając dla spokoju sumienia.",
      "A gdyby kto powiedział: „To było złożone w ofierze\", nie jedzcie — ze względu na tego, który ostrzegł i na spokój sumienia.",
      "A sumienia, powiadam, nie własnego, ale cudzego, czemuż bowiem cudze sumienie miałoby osądzać moją wolność?",
      "Jeżeli ja spożywam z dziękczynieniem, czemu mi urągać mają za to, za co ja dzięki czynię?",
      "Czy więc jecie, czy pijecie, czy co innego czynicie, wszystko na chwałę Bożą czyńcie.",
      "Nie dawajcie zgorszenia ani Żydom, ani Grekom, ani Kościołowi Bożemu,",
      "jak i ja wszystkim we wszystkim staram się dogodzić, nie szukając, co jest pożyteczne dla mnie, ale co dla wielu, aby byli zbawieni."
    ],
    [
      "Bądźcie naśladowcami moimi, tak jak ja Chrystusa.",
      "A chwalę was, bracia, że we wszystkim pamiętacie o mnie i trzymacie się moich pouczeń, jak wam podałem.",
      "A chcę, abyście wiedzieli, że głową każdego mężczyzny jest Chrystus, a głową niewiasty mężczyzna, głową zaś Chrystusa — Bóg.",
      "Każdy mężczyzna, który się modli albo prorokuje z nakrytą głową, hańbi głowę swoją.",
      "A każda niewiasta, która się modli albo prorokuje z głową odkrytą, hańbi głowę swoją, bo to jest to samo, jak gdyby była ogoloną.",
      "Jeśli bowiem niewiasta nie nakrywa głowy, niech się ostrzyże, a skoro wstydzi się być ostrzyżoną lub ogoloną, niech się okrywa.",
      "Mężczyzna nie powinien swojej głowy nakrywać, gdyż jest wyobrażeniem i chwałą Boga, niewiasta zaś jest chwałą mężczyzny.",
      "Bo nie mężczyzna jest z niewiasty, ale niewiasta z mężczyzny.",
      "Mężczyzna bowiem nie był stworzony dla niewiasty, ale niewiasta dla mężczyzny.",
      "Dlatego niewiasta ma mieć na głowie znak poddania ze względu na aniołów.",
      "Wszelako ani mężczyzna bez niewiasty, ani niewiasta bez mężczyzny w Panu.",
      "Bo jak niewiasta jest z mężczyzny, tak mężczyzna przez niewiastę, a wszystko z Boga.",
      "Osądźcież sami, czy przystoi niewieście bez nakrycia modlić się do Boga.",
      "Czyż sama natura nie poucza was, że byłoby wstydem dla mężczyzny, gdyby zapuszczał włosy?",
      "Lecz gdy niewiasta włosy zapuszcza, służy to jej chwale, dlatego że włosy są jej za przykrycie dane.",
      "Ale gdyby ktoś miał ochotę spierać się (o to), to my nie mamy takiego obyczaju ani też kościoły Boże.",
      "A nakazując to, nie chwalę was, bo nie na lepsze, ale na gorsze się zbieracie.",
      "Przede wszystkim więc słyszę, że gdy się zbieracie w kościele, prowadzicie między sobą spory i po części wierzę temu.",
      "Bo i rozdwojenia wśród was być muszą, aby się okazało, którzy spośród was są wypróbowani.",
      "Gdy się więc wespół schodzicie, nie jest to już pożywanie Wieczerzy Pańskiej.",
      "Każdy bowiem swoją wieczerzę już uprzednio spożywa i tak jeden jest głodny, a drugi nietrzeźwy.",
      "Czyż domów nie macie do jedzenia i picia? A może okazujecie wzgardę Kościołowi Bożemu i upokarzacie tych, którzy nic nie mają? Cóż wam powiem? Czy pochwalę was? Za to nie chwalę.",
      "Ja bowiem otrzymałem od Pana, co też wam podałem, że Pan Jezus tej nocy, w której był wydany, wziął chleb,",
      "i dzięki uczyniwszy, łamał i rzekł: To jest ciało moje za was (wydane): to czyńcie na moją pamiątkę.",
      "Także i kielich, po wieczerzy, mówiąc: Ten kielich jest nowym testamentem we krwi mojej. To czyńcie, ilekroć pić będziecie, na pamiątkę moją.",
      "Ilekroć bowiem ten chleb pożywać a kielich pić będziecie, śmierć Pańską zwiastujecie, aż on sam przybędzie.",
      "Tak więc, ktokolwiek by pożywał ten chleb albo pił kielich Pański niegodnie, winien będzie ciała i krwi Pańskiej.",
      "Niechże więc doświadcza człowiek samego siebie, a tak niech pożywa chleba tego i z kielicha pije.",
      "Bo kto pożywa i pije nie bacząc na ciało Pańskie, potępienie dla siebie pożywa i pije.",
      "Dlatego między wami wielu chorych i słabych, i wielu pomarło.",
      "Gdybyśmy zaś sami siebie badali, nie bylibyśmy sądzeni.",
      "Lecz gdy jesteśmy sądzeni, karanie odbieramy od Pana, abyśmy wraz ze światem potępieni nie byli.",
      "Przeto, bracia moi, kiedy się zbieracie na ucztę, czekajcie jedni na drugich.",
      "Jeśli kto głodny, niech je w domu, abyście się na potępienie nie schodzili. A inne rzeczy zarządzę, gdy przybędę."
    ],
    [
      "A co do darów duchowych, nie chcę zostawiać was, bracia, w nieświadomości.",
      "Wiecie, że gdy byliście poganami, prowadzono was przed niemych bożków; i szliście.",
      "Przeto oznajmiam wam, że nikt, kto przemawia w Duchu Bożym, nie złorzeczy Jezusowi. I nikt nie może powiedzieć „Pan Jezus\", jak tylko w Duchu Świętym.",
      "Są różne dary łaski, lecz ten sam Duch.",
      "I różne są rodzaje posług, lecz ten sam Pan.",
      "I różne są rodzaje działania, lecz tenże Bóg, który sprawia wszystko we wszystkich.",
      "A w każdym objawia się Duch dla (ogólnego) pożytku.",
      "I tak jednemu dostaje się przez Ducha mowa mądrości, a innemu mowa umiejętności według tegoż Ducha.",
      "Jednemu wiara w tymże Duchu, a innemu łaska uzdrawiania w tymże Duchu.",
      "Jednemu dar czynienia cudów, drugiemu proroctwo, innemu rozpoznawanie duchów, innemu rozmaitość języków lub umiejętność ich tłumaczenia.",
      "A wszystko to sprawia jeden i ten sam Duch, udzielając każdemu z osobna, jak chce.",
      "Albowiem jak jedno jest ciało, a członków ma wiele i wszystkie członki ciała, chociaż jest ich wiele, są przecież jednym ciałem, tak i Chrystus.",
      "Gdyż w jednym Duchu wszyscy ochrzczeni byliśmy w jedno ciało, czy to Żydzi, czy Grecy, niewolnicy czy wolni: i wszyscy jednym Duchem zostaliśmy przepojeni.",
      "Bo i ciało nie jest jednym członkiem, lecz składa się z wielu.",
      "Gdyby tak noga powiedziała: Ponieważ nie jestem ręką, nie należę do ciała, czy dlatego do ciała nie należy?",
      "A jeżeliby tak ucho rzekło: Ponieważ nie jestem okiem, nie należę do ciała, czy dlatego do ciała nie należy?",
      "Gdyby całe ciało było okiem, gdzież słuch? A gdyby całe było słuchem, gdzież powonienie?",
      "Ale Bóg każdy członek pomieścił w ciele, tak jak chciał.",
      "I gdyby wszystkie były jednym członkiem, gdzież byłoby ciało?",
      "A teraz wprawdzie wiele jest członków, ale ciało jedno.",
      "I nie może oko powiedzieć ręce: Nie potrzeba mi ciebie; albo znowu głowa nogom: Nie jesteście mi potrzebne.",
      "Owszem, te członki ciała, które zdają się być słabsze, są bardziej potrzebne,",
      "a członki ciała, które uważamy za mniej szlachetne, tym większym otaczamy szacunkiem. I większą troskę o przyzwoitość okazujemy w stosunku do tych, co uchodzą w nas za wstydliwe,",
      "bo które nie są wstydliwe, nie potrzebują tego. Lecz i Bóg ciało tak urządził, że przydał czci tym członkom, którym jej niedostawało,",
      "aby nie było rozdwojenia w ciele i aby członki w równej mierze troszczyły się jedne o drugie.",
      "A jeśli cierpi jeden członek, wszystkie członki z nim cierpią i jeśli jeden członek czci doznaje, wszystkie członki się z nim radują.",
      "Wy jesteście ciałem Chrystusowym i jego członkami, każdy jakąś cząstką.",
      "A niektórych ustanowił Bóg w Kościele: najpierw Apostołów, potem Proroków, po trzecie Nauczycieli, innym dał moc (czynienia cudów), jeszcze innym dary uzdrawiania, posługiwania, rządzenia, władania językami.",
      "Czy wszyscy są Apostołami? Czy wszyscy Prorokami?",
      "Czy wszyscy Nauczycielami? Czy wszyscy mają niezwykłą moc? Czy wszyscy mają dar uzdrawiania? Czy wszyscy władają językami? Czy wszyscy tłumaczą?",
      "Ale wy ubiegajcie się o wyższe dary. Ja zaś wskażę wam drogę najdoskonalszą ze wszystkich."
    ],
    [
      "Gdybym mówił językami ludzi i aniołów, a miłości bym nie miał, byłbym jako miedź dźwięcząca albo cymbał brzmiący.",
      "I gdybym miał dar proroctwa, znał wszystkie tajemnice i posiadł wszelką wiedzę, i miał całkowitą wiarę, taką, iżbym przenosił góry, a miłości bym nie miał, niczym jestem.",
      "I gdybym na żywienie ubogich rozdał całą majętność swoją, a ciało moje wydał na spalenie, a miłości bym nie miał, nic mi nie pomoże.",
      "Miłość cierpliwa jest, łaskawa jest. Miłość nie zazdrości, nie działa lekkomyślnie, nie nadyma się,",
      "nie postępuje zdrożnie, nie szuka swego, nie wpada w gniew, nie pamięta urazy,",
      "nie cieszy się z niesprawiedliwości, ale współweseli się z prawdy.",
      "Wszystko przebacza, wszystkiemu wierzy, we wszystkim pokłada nadzieję, wszystko znosi.",
      "Miłość nigdy nie ustaje, chociaż proroctwa się skończą, choć zniknie dar języków, choć przeminie wiedza.",
      "Bo niedokładnie poznajemy i w części tylko prorokujemy.",
      "Ale kiedy nadejdzie to, co doskonałe, ustanie to, co częściowe.",
      "Gdy byłem dziecięciem, mówiłem jak dziecię, rozumiałem jak dziecię, myślałem jak dziecię. Lecz gdym stał się mężem, wyzbyłem się tego, co dziecięce.",
      "Teraz widzimy niejasno, jako w zwierciadle, lecz później — twarzą w twarz. Teraz poznaję częściowo, lecz później poznam tak, jak i ja jestem poznany.",
      "Teraz tedy pozostaje wiara, nadzieja i miłość: te trzy, a z nich największa jest miłość."
    ],
    [
      "Starajcie się o miłość, ubiegajcie się o dary Ducha, a najbardziej o dar proroctwa.",
      "Albowiem kto mówi językiem, nie ludziom mówi, ale Bogu. Nikt go bowiem nie pojmuje, a on mocą Ducha rzeczy tajemne wygłasza.",
      "A kto prorokuje, przemawia do ludzi dla ich zbudowania, napomnienia, pocieszenia.",
      "Kto mówi językiem, samego siebie buduje, ale kto prorokuje, buduje Kościół Boży.",
      "Chciałbym, abyście wszyscy mówili językami, lecz jeszcze bardziej, abyście prorokowali. Bo większy jest ten, kto prorokuje, niż ten, kto mówi językami, chyba żeby jednocześnie tłumaczył, aby Kościół tym się budował.",
      "A teraz, bracia, kiedy do was przybędę, a będę mówił językami, jakąż, z tego odniesiecie korzyść, jeśli do was nie przemówię albo z objawienia, albo z umiejętności, albo z proroctwa, albo z nauki?",
      "Bo przecież nawet przedmioty martwe wydające dźwięk, jak flet czy cytra, gdyby nie wydawały tonów wyraźnych, skądże będzie wiadome, co się nuci na flecie albo na cytrze?",
      "Albo też, gdyby surma bojowa brzmiała głosem niepewnym, któż na wojnę gotować się będzie?",
      "Tak i wy, jeśli językiem w zrozumiały sposób nie przemówicie, jakże kto zrozumie, co się mówi? Na wiatr mówić będziecie.",
      "Wszakże tyle jest na świecie rozmaitych języków, a nie masz żadnego bez słów.",
      "Jeśli więc nie będę wiedział, co znaczy słowo, dla tego, który mówi, będę barbarzyńcą, i ten co mówi, będzie dla mnie barbarzyńcą.",
      "Tak i wy, skoro ubiegacie się o dary Ducha, starajcie się posiąść w pełni te, które służą zbudowaniu Kościoła.",
      "I dlatego kto mówi językiem, niechaj się modli, aby to mógł tłumaczyć.",
      "Bo jeśli modlę się językiem, duch mój się modli, lecz rozum mój pozostaje bez pożytku.",
      "Cóż tedy? Modlić się będę duchem, modlić się będę i rozumem, będę śpiewał duchem, będę śpiewał i rozumem.",
      "Zresztą, jeśli wygłaszasz błogosławieństwa w duchu, jakże będący przy tym prostaczek powie „Amen\" na twoje błogosławieństwo? Wszak nie wie, co mówisz.",
      "Dziękczynienie swoje wprawdzie czynisz dobrze, ale drugi się nie buduje.",
      "Dzięki czynię Bogu mojemu, że mówię językami więcej od was wszystkich.",
      "Ale w Kościele wolę powiedzieć pięć słów rozumem swoim, abym i innych nauczył, niż słów dziesięć tysięcy językiem (niezrozumiałym).",
      "Bracia, nie stawajcie się dziećmi w pojmowaniu, ale w złości bądźcie niemowlętami, a umysłem bądźcie doskonałymi.",
      "W Zakonie napisane jest: Będę mówił do ludu tego za pośrednictwem ludzi obcojęzycznych i obcymi usty, a i tak mię nie usłuchają, mówi Pan (Iz. 28,11).",
      "Przeto języki nie są znakiem dla wiernych, ale dla pogan, a proroctwa nie dla pogan, ale dla wiernych.",
      "Jeśli się więc zgromadzi społem cały Kościół i wszyscy mówią (różnymi) językami, a wejdą jacyś prostaczkowie lub poganie, czyż nie powiedzą, żeście oszaleli?",
      "Lecz jeżeli wszyscy prorokują, a wejdzie jakiś poganin lub prostaczek, wszyscy poczną go przekonywać i osądzać,",
      "ujawniając skrytości serca jego, aż on, upadłszy na twarz, złoży pokłon Bogu i wyzna, że prawdziwie Bóg jest w was.",
      "Cóż więc, bracia? Gdy się schodzicie, każdy z was wnosi albo dar wygłaszania hymnów, albo dar nauki, dar objawienia, dar języków lub dar ich tłumaczenia: wszystko niech będzie dla zbudowania.",
      "Jeśli kto mówi językiem, to niech mówi dwóch lub co najwyżej trzech, i to kolejno, a jeden niech tłumaczy.",
      "A gdyby tłumacza nie było, niech milczy w Kościele, a niech do siebie samego mówi i do Boga.",
      "A prorocy niech mówią dwaj albo trzej, inni niech roztrząsają.",
      "I gdyby któremu z siedzących zostało coś objawione, pierwszy niech zamilknie.",
      "Możecie bowiem wszyscy po jednemu prorokować, aby wszystkich pouczyć i wszystkim dać napomnienie.",
      "A siły ducha proroczego są w mocy proroków.",
      "Bóg bowiem nie jest Bogiem waśni, lecz pokoju. Jak we wszystkich kościołach świętych —",
      "niewiasty niech w Kościele milczą, bo nie dozwala się im mówić, ale mają być poddane, jak i Zakon mówi.",
      "A jeśli się czego chcą nauczyć, w domu niech mężów swoich pytają. Bo nie godzi się niewieście mówić w Kościele.",
      "Czy od was wyszło słowo Boże? Albo czy tylko do was dotarło?",
      "Jeżeli ktoś uważa się za proroka albo za kogoś posiadającego dary duchowe, niech wie, że to, co do was piszę, jest nakazem Pańskim.",
      "Lecz jeżeli ktoś tego nie uzna, i sam nie będzie uznany.",
      "Przeto, bracia, ubiegajcie się o dar proroctwa i nie wzbraniajcie mówić językami.",
      "A wszystko niech się dzieje z godnością i w należytym porządku."
    ],
    [
      "Przypominam wam, bracia, Ewangelię, którą wam głosiłem, którąście przyjęli, i w której trwacie.",
      "Przez nią też i zbawieni będziecie, jeżeli ją zachowacie taką, jaką wam głosiłem: chyba żeście na próżno uwierzyli.",
      "Bo najpierw podałem wam, com też otrzymał, że Chrystus umarł za grzechy nasze według Pisma",
      "i że był pogrzebany, i że zmartwychwstał trzeciego dnia według Pisma,",
      "że ukazał się Kefasowi, a potem dwunastu.",
      "Potem widziało go jednocześnie więcej niż pięciuset braci, z których wielu żyje dotychczas, a niektórzy pomarli.",
      "Potem ukazał się Jakubowi, potem wszystkim Apostołom.",
      "A w końcu po wszystkich, niby poronionemu płodowi, ukazał się i mnie.",
      "Bom ja najmniejszy z Apostołów, niegodny zwać się Apostołem, jako że prześladowałem Kościół Boży.",
      "A z łaski Bożej jestem tym, czym jestem, i łaska jego na próżno nie była mi dana, alem więcej od nich wszystkich pracował: wszakże nie ja, tylko łaska Boża ze mną.",
      "Ale czy ja, czy oni: to samo głosimy i w to samo uwierzyliście.",
      "Skoro więc głosi się o Chrystusie, że zmartwychwstał, jakże niektórzy z was mogą mówić, że nie masz zmartwychwstania?",
      "Jeśli bowiem nie ma zmartwychwstania, to i Chrystus nie zmartwychwstał.",
      "A jeżeli Chrystus nie zmartwychwstał, daremne jest więc nauczanie nasze, daremna jest i wiara wasza.",
      "Okazuje się bowiem, żeśmy fałszywymi świadkami Boga, ponieważ przeciw Bogu świadczyliśmy, że wskrzesił Chrystusa, którego nie wskrzesił, skoro umarli nie powstają z martwych.",
      "Bo jeżeli umarli nie powstają, nie powstał też i Chrystus.",
      "A jeśli Chrystus nie zmartwychwstał, daremna jest wiara wasza, dotąd bowiem trwacie w grzechach waszych.",
      "Więc i ci, którzy posnęli w Chrystusie, poginęli.",
      "Jeśli tylko w tym życiu pokładamy nadzieję w Chrystusie, jesteśmy nędzniejsi, niż wszyscy ludzie.",
      "A jednak Chrystus zmartwychwstał, jako pierwociny tych, którzy posnęli,",
      "bo jak przez człowieka śmierć, tak też przez człowieka zmartwychwstanie.",
      "I jak w Adamie wszyscy umierają, tak też w Chrystusie wszyscy będą ożywieni.",
      "A każdy w swym porządku: przede wszystkim Chrystus, potem ci, którzy są Chrystusowi, w czasie przyjścia jego.",
      "Wreszcie nastąpi koniec: gdy odda królestwo Bogu i Ojcu, zniszczywszy wszelkie panowanie i władzę, i moc.",
      "Bo trzeba, by on panował, dopóki nie rzuci wszystkich swoich nieprzyjaciół pod stopy swoje.",
      "A ostatnim wrogiem, który będzie zniszczony, jest śmierć: wszystko bowiem rzucił pod stopy jego. A gdy mówi:",
      "wszystko mu jest poddane, bez wątpienia z wyjątkiem tego, który mu poddał wszystko.",
      "I gdy już wszystko poddane mu będzie, wtedy i Syn podlegać będzie temu, który poddał mu wszystko, aby Bóg był wszystkim we wszystkich.",
      "Bo inaczej cóż czynią ci, którzy przyjmują chrzest za umarłych? Jeśli umarli w ogóle nie zmartwychwstają, po cóż za nich chrzest przyjmują?",
      "Po cóż i my każdej chwili wystawiamy się na niebezpieczeństwo?",
      "Codziennie umieram, jak prawdą jest, że wy jesteście moją chlubą... w Chrystusie Jezusie Panu naszym.",
      "Jeślim ja dla ludzkich celów walczył ze zwierzętami w Efezie, na cóż mi się to przyda? Jeśli umarli nie zmartwychwstają, to jedzmy i pijmy, bo jutro pomrzemy.",
      "Nie dajcie się zwodzić: złe towarzystwo psuje dobre obyczaje.",
      "Ocknijcie się dla sprawiedliwości, a nie grzeszcie, bo niektórzy z was nie znają Boga. Dla zawstydzenia waszego to mówię.",
      "Ale powie ktoś: Jakże zmartwychwstają umarli? Albo w jakim ukażą się ciele?",
      "Niemądrzy! To, co zasiewasz, nie nabierze życia, zanim wpierw nie umrze.",
      "I to, co zasiewasz, nie jest ciałem, które ma się stać, ale samym ziarnem, na przykład pszenicznym lub jakimś innym.",
      "A Bóg mu daje ciało, jak chce: każdemu nasieniu własne ciało.",
      "Nie wszystkie ciała są jednakowe, ale inne jest u ludzi, inne u zwierząt, inne u ptaków, a inne u ryb.",
      "Są też ciała niebieskie i ciała ziemskie, lecz inna jest jasność niebieskich, a inna ziemskich.",
      "Inna jest jasność słońca, inna księżyca, a jeszcze inna jasność gwiazd. Bo gwiazda od gwiazdy różni się jasnością.",
      "Tak też jest ze zmartwychwstaniem ciała. Wsiewa się skazitelne, powstanie nieskazitelne,",
      "wsiewa się w pogardzie, a powstanie w chwale. Wsiewa się w słabości, a powstanie w mocy,",
      "wsiewa się ciało zmysłowe, a powstanie ciało duchowe. Bo jeśli jest ciało zmysłowe, jest i duchowe.",
      "Tak też napisane jest: Stał się pierwszy człowiek Adam istotą żyjącą, a Adam ostatni — duchem ożywiającym. (Rodz. 2,7).",
      "Nie duchowe jednak jest pierwsze, lecz najpierw zmysłowe, a potem dopiero duchowe.",
      "Pierwszy człowiek z ziemi — ziemski jest, a drugi człowiek — z nieba.",
      "Jaki ziemski, tacy i ziemscy, a jaki niebieski, tacy i niebiescy.",
      "Przeto jakośmy nosili obraz ziemskiego, tak nośmy i obraz niebieskiego.",
      "A to powiadam, bracia, że ciało i krew nie mogą odziedziczyć Królestwa Bożego, ani też skazitelność nie odziedziczy nieskazitelności.",
      "Oto wam ujawniam tajemnicę: nie pomrzemy wszyscy, ale wszyscy odmienieni będziemy,",
      "nagle, w oka mgnieniu, na odgłos trąby ostatecznej; albowiem zabrzmi trąba i umarli powstaną nieskażeni, a my będziemy przemienieni.",
      "Bo to, co skazitelne, musi przyoblec się w nieskazitelność i to, co śmiertelne, przyoblec się w nieśmiertelność.",
      "A kiedy to, co skazitelne, przyoblecze się w nieskazitelność, a to, co śmiertelne, przyoblecze się w nieśmiertelność, wówczas wypełni się słowo, które jest napisane: Zwycięstwo pochłonęło śmierć.",
      "Gdzież jest zwycięstwo twe, o śmierci? Gdzie jest, o śmierci, oścień twój? (Iz. 25,8; Oz. 13,14)",
      "A ościeniem śmierci jest grzech, siłą zaś grzechu jest Zakon.",
      "A Bogu dzięki, że nam daje zwycięstwo przez Pana naszego Jezusa Chrystusa.",
      "Przeto, bracia moi najmilsi, bądźcie wytrwali i niewzruszeni, wyróżniający się zawsze w pracy Pańskiej, a wiedzcie, że trud wasz nie jest daremny w Panu."
    ],
    [
      "A co do składek, które się zbiera na świętych uczyńcie i wy tak, jak zarządziłem w kościołach Galacji.",
      "Jednego dnia w tygodniu każdy z was niech odłoży i zachowa, co uzna za stosowne, aby nie zbierano wtedy, gdy przybędę.",
      "A gdy będę u was, poślę do Jerozolimy z listami tych, których uznacie za godnych, aby dar wasz odnieśli.",
      "A jeżeli wypadnie, abym i ja tam się udał, to pójdą ze mną.",
      "A do was przybędę, kiedy zwiedzę Macedonię, bo przez Macedonię będę przechodził.",
      "I być może, że u was pozostanę albo nawet i przezimuję, abyście mnie odprowadzili, dokądkolwiek wyruszę.",
      "Nie chciałbym bowiem widzieć was tylko mimochodem, bo mam nadzieję, że jakiś czas będę mógł u was pozostać, jeśli Pan pozwoli.",
      "A w Efezie pozostanę aż do Pięćdziesiątnicy.",
      "Wrota bowiem otwarły się przede mną szeroko i owocnie, a przeciwników jest wielu.",
      "A gdyby przybył Tymoteusz, baczcie, żeby bez lęku wśród was pozostawał: bo pracę Pańską wykonywa jako i ja.",
      "Niechże go więc nikt nie lekceważy, ale odprowadźcie go w pokoju, aby do mnie wrócił: bo czekam na niego z braćmi.",
      "A co do brata Apollosa (to donoszę wam), żem go bardzo prosił, aby udał się do was z braćmi, lecz w żaden sposób nie chciał teraz iść, natomiast przybędzie, gdy tylko będzie miał sposobność.",
      "Czuwajcie, trwajcie mocno przy wierze, postępujcie mężnie i wzmacniajcie się,",
      "a wszystko niech się u was dzieje w miłości.",
      "A proszę was, bracia, znacie dom Stefanasa, że jest pierwociną Achai oraz że oddał się na posługę świętym.",
      "Bądźcie przeto i wy ulegli takim ludziom oraz każdemu, ktokolwiek pomaga i pracuje.",
      "A raduję się obecnością Stefanasa, Fortunata i Achaika, bo zastąpili mi nieobecność waszą:",
      "pokrzepili bowiem ducha mojego i waszego. Poznajcież więc, jakimi oni są.",
      "Pozdrawiają was kościoły Azji. Pozdrawiają was serdecznie Akwila i Pryscylla wraz z kościołem w ich domu.",
      "Pozdrawiają was wszyscy bracia. Pozdrówcie jedni drugich pocałunkiem świętym.",
      "Pozdrowienie ręką moją, Pawłową.",
      "Jeśli kto nie miłuje Pana, niech będzie przeklęty. Maran Atha.",
      "Łaska Pana Jezusa niech będzie z wami.",
      "Miłość moja z wami wszystkimi w Chrystusie Jezusie.1"
    ]
  ],
  [
    [
      "Paweł, z woli Bożej Apostoł Chrystusa Jezusa, i Tymoteusz brat, do kościoła Bożego w Koryncie wraz ze wszystkimi świętymi, którzy są w całej Achai.",
      "Łaska wam i pokój od Boga Ojca naszego i Pana Jezusa Chrystusa.",
      "Błogosławiony Bóg i Ojciec Pana naszego Jezusa Chrystusa, Ojciec miłosierdzia i Bóg wszelkiej pociechy,",
      "który nas pociesza w każdym utrapieniu naszym, abyśmy i my pocieszać mogli tą pociechą, której sami doznajemy od Boga tych, którzy znajdują się w jakiejkolwiek udręce.",
      "Bo tak jak liczne są w nas cierpienia Chrystusowe, tak też przez Chrystusa obfita jest pociecha nasza.",
      "Jeżeli doznajemy utrapień, to dla waszej pociechy i zbawienia, jeśli się radujemy, to i dla waszego pocieszenia, dzięki któremu wytrwale znosicie te same cierpienia, jakie są i naszym udziałem.",
      "A nadzieja nasza o was jest mocna, bo wiemy, że jak jesteście uczestnikami utrapienia, tak też będziecie uczestnikami pociechy.",
      "Nie chcemy bowiem, bracia, abyście nie wiedzieli o utrapieniu naszym, jakie nas spotkało w Azji; jak ponad wszelką miarę i ponad siły udręczeni byliśmy, tak że już nawet zwątpiliśmy w ocalenie życia.",
      "Aleśmy w samych sobie znaleźli odpowiedź na śmierć, aby nie na sobie polegać, lecz na Bogu, który wskrzesza umarłych,",
      "który wybawił nas i wybawia od nieuchronnej śmierci. W nim też pokładamy nadzieję, że i nadal wybawiać nas będzie",
      "z waszą pomocą w modlitwie za nas, aby za dar otrzymany dla wielu, wielu też za nas dzięki czyniło.",
      "Chlubą naszą jest świadectwo naszego sumienia, żeśmy w prostocie serca i szczerości Bożej i nie w mądrości cielesnej, ale w łasce Bożej postępowali na tym świecie, a zwłaszcza wśród was.",
      "Bo nic innego nie piszemy wam jak tylko to, co czytacie i o czym dobrze wiecie. A mam nadzieję, że i w pełni zrozumiecie,",
      "jak już po części jesteście przekonani, że jesteśmy chlubą waszą, tak jak wy naszą w dzień Pana naszego Jezusa.",
      "W tej nadziei zamierzałem wpierw przybyć do was, abyście drugą łaskę otrzymali.",
      "I od was, wyruszyć do Macedonii, i znowu z Macedonii wrócić do was, abyście mi towarzyszyli do Judei.",
      "Gdy więc tak zamierzałem, czym postępował lekkomyślnie? Albo czy to, co zamierzam, według ciała zamierzam, aby u mnie było i „tak\" i „nie\"?",
      "Ależ świadkiem jest Bóg, że w mowie naszej do was nie ma „tak\" i „nie\".",
      "Albowiem Syn Boży, Jezus Chrystus, który przez nas, tj. przeze mnie, Sylwana i Tymoteusza, był wam głoszony, nie był „tak\" i „nie\", ale w nim było tylko „tak\".",
      "Bo ile tylko jest obietnic Bożych, wszystkie się w nim stały „tak\", dlatego też przez niego należy się Bogu „Amen\" ku chwale (Bożej) dzięki nam.",
      "A tym, co nas utwierdza z wami w Chrystusie i który nas namaścił, jest Bóg.",
      "On też wycisnął na nas pieczęć i dał zadatek Ducha w serca nasze.",
      "Ja tedy Boga wzywam jako świadka (wobec) duszy mojej, że aby was oszczędzić, nie przybyłem ponownie do Koryntu.",
      "Nie jakobyśmy chcieli panować nad wiarą waszą, ale żeśmy przyczynili się do wesela waszego: wiarą bowiem stoicie."
    ],
    [
      "A postanowiłem to samemu sobie, aby po raz drugi nie przybywać do was w zasmuceniu.",
      "Bo, gdy ja was zasmucam, któż mnie rozweseli, jeżeli nie ten, którego smucę?",
      "A to wam napisałem, abym kiedy przybędę, nie doznał smutku od tych, od których raczej powinienem doznać radości: mam nadzieję, co do was wszystkich, że radość moja jest was wszystkich radością.",
      "A pisałem do was w wielkim utrapieniu i ucisku serca wśród wielu łez, nie aby was zasmucić, ale byście poznali, jak wielką miłość mam ku wam.",
      "Jeśli jednak stał się ktoś przyczyną smutku, to mnie zasmucił, ale po części — aby (go) zbytnio nie obwiniać — i was wszystkich.",
      "Niech mu wystarczy to upomnienie, jakie otrzymał od wielu,",
      "tak że raczej powinniście mu darować i pocieszyć, aby nie pogrążył się w smutku bez miary.",
      "Dlatego proszę was, abyście rozstrzygnęli jego sprawę kierując się miłością.",
      "To sprawiło, że napisałem do was, aby was doświadczyć, czy we wszystkim posłuszni jesteście.",
      "A jeśli komu cokolwiek wybaczyliście, wybaczam i ja, albowiem i ja, jeślim komu cokolwiek darował, to darowałem dla was w obliczu Chrystusa:",
      "ażeby szatan nie zdobył nad nami przewagi, bo znane nam są jego zamysły.",
      "A gdym przybył do Troady dla głoszenia Ewangelii Chrystusowej, chociaż wrota otwarły się przede mną w Panu,",
      "nie miałem spokoju dla mego ducha, dlatego żem nie zastał Tytusa, brata mojego. Pożegnawszy się więc z nimi, wyruszyłem do Macedonii.",
      "A dzięki niech będą Bogu, który daje nam zawsze zwycięstwo w Chrystusie i woń poznania siebie wszędzie przez nas objawia,",
      "bo jesteśmy Bogu miłą wonią Chrystusową wśród tych, którzy dostępują zbawienia, i tych, którzy giną.",
      "Dla jednych wprawdzie wonią śmierci — na śmierć, a dla drugich wonią życia — na życie. A do tego któż jest sposobny?",
      "Bo nie jesteśmy fałszerzami słowa Bożego, jak wielu innych, ale w szczerości, jak z Boga i przed Bogiem mówimy w Chrystusie."
    ],
    [
      "Czy poczynamy znowu zalecać samych siebie? Albo czy potrzebujemy (jak niektórzy) listów polecających do was lub od was?",
      "Listem naszym jesteście wy sami i to napisanym na sercach naszych, a znanym i czytanym przez wszystkich ludzi.",
      "Jawną jest rzeczą, że jesteście listem Chrystusowym przez naszą posługę, a napisanym nie atramentem, lecz Duchem Boga żywego: nie na tablicach kamiennych, ale na żywych tablicach serca.",
      "Taką ufność ku Bogu mamy przez Chrystusa.",
      "Nie jakobyśmy byli zdolni pomyśleć co sami z siebie, jako z siebie, ale zdolność nasza jest z Boga.",
      "On też uzdolnił nas, abyśmy się stali sługami nowego Przymierza, nie litery, ale Ducha: bo litera zabija, a Duch ożywia.",
      "A jeśli posługa śmierci, wyryta literami na kamieniach, była w takiej chwale, że synowie Izraela nie mogli patrzeć na twarz Mojżeszową, z powodu jasności jego oblicza, która zniknąć miała,",
      "jeszcze bardziej będzie w chwale posługa Ducha.",
      "Albowiem jeśli chwałą jest posługa potępienia, daleko bardziej będzie w chwałę obfitować posługa sprawiedliwości.",
      "Bowiem co tam jaśniało chwałą, nie było jeszcze uwielbione w porównaniu z tą chwałą najwyższą.",
      "Bo jeśli to, co niknie, jest w chwale, daleko bardziej jest w chwale to, co trwa.",
      "Mając tedy taką nadzieję, śmiało sobie poczynamy,",
      "a nie jak Mojżesz, który zasłaniał swe oblicze, aby synowie Izraela nie patrzyli na kres tego, co miało przeminąć.",
      "Ale stępiały ich umysły. I aż po dzień dziesiejszy ta sama zasłona przy czytaniu Starego Testamentu pozostała nie odkryta (bo się ona odsłania w Chrystusie)",
      "i aż po dzień dzisiejszy przy czytaniu Mojżesza zasłona ta spoczywa na ich sercu.",
      "Ale gdy serce ich nawróci się do Pana, zasłona będzie zdjęta.",
      "A Pan jest Duchem, i gdzie Duch Pański tam wolność.",
      "A my wszyscy z odkrytą twarzą patrzymy, niby w zwierciadle, na chwałę Pańską i przemieniamy się w tenże obraz, z jasności w jasność jakby od Pana, (który jest) Duchem."
    ],
    [
      "Dlatego mając ten urząd posługi z okazanego nam miłosierdzia, nie ustajemy w pracy,",
      "ale odrzucamy skrytą nieprzystojność nie postępując przebiegle ani też nie fałszując słowa Bożego, lecz okazaniem prawdy zalecając samych siebie przed Bogiem sumieniu wszystkich ludzi.",
      "A jeżeli nawet Ewangelia nasza jest zakryta, zakryta jest dla tych, którzy idą na zgubę:",
      "mianowicie dla niewiernych, którym bóg tego świata zaślepił umysł, aby nie zajaśniał dla nich blask dobrej nowiny o chwale Chrystusa, będącego obrazem Boga.",
      "Bo głosimy nie samych siebie, ale Chrystusa Jezusa Pana, a siebie uważamy za sługi wasze przez Jezusa.",
      "Bóg bowiem, który rozkazał, aby z ciemności zabłysła światłość, sam oświecił serca nasze, abyśmy zajaśnieli blaskiem poznania jasności Bożej w obliczu Chrystusa (Jezusa).",
      "A skarb ten mamy w naczyniach glinianych, aby ta najwyższa moc była od Boga, a nie z nas.",
      "We wszystkim ucisk cierpimy, lecz nie upadamy na duchu, jesteśmy w biedzie, lecz nie rozpaczamy,",
      "znosimy prześladowanie, lecz nie jesteśmy opuszczeni, rzucają nas o ziemię, lecz nie giniemy.",
      "Zawsze umartwienie Jezusa w ciele naszym nosimy, aby i życie Jezusowe przejawiało się w ciałach naszych.",
      "Bo my, którzy żyjemy, wciąż wydawani jesteśmy na śmierć dla Jezusa, aby i życie Jezusa przejawiło się w naszym śmiertelnym ciele.",
      "Tak więc w nas dzieło swe sprawuje śmierć, a w was życie.",
      "A że mamy tego samego ducha wiary, jak napisane jest: Uwierzyłem i dlatego przemówiłem (Ps. 116,10), wierzymy i my i dlatego mówimy,",
      "przeświadczeni, że ten, który wzbudził Pana Jezusa z martwych, wzbudzi i nas z Jezusem i razem z wami przed sobą stawi.",
      "Wszystko bowiem dla was, ażeby łaska obfitując przez dziękczynienie wielu, tym więcej chwale Bożej służyła.",
      "Dlatego nie ustajemy w pracy. I chociaż niszczeje w nas człowiek zewnętrzny, jednak ten, który wewnątrz jest, odnawia się z dniem każdym.",
      "Dzisiejsze bowiem utrapienie nasze, lekkie i przemijające, sprawuje w nas chwałę wiekuistą wagi niezmiernej.",
      "Jesteśmy bowiem zapatrzeni nie w to, co widzialne, lecz w to, co niewidzialne: to bowiem, co widzimy, doczesne jest, a czego nie widzimy — wieczne."
    ],
    [
      "Wiemy bowiem, że gdy przybytek tego ziemskiego domu naszego się rozsypie, mamy przybytek od Boga, dom, nie rękoma budowany, ale wiekuisty w niebiesiech.",
      "Bo w obecnym wzdychamy, pragnąc, abyśmy byli przyobleczeni w mieszkanie nasze, które jest z nieba,",
      "jeśli tylko przyobleczeni, a nie nadzy znalezieni będziemy.",
      "Póki bowiem przebywamy w tym przybytku, utrapieni wzdychamy, bo nie chcemy, aby go z nas zwleczono, ale żebyśmy zostali przyobleczeni w nowy, a by to, co śmiertelne, wchłonięte było przez życie.",
      "A tym, który nas do tego uzdolnił, jest Bóg, który nam dał zadatek Ducha.",
      "Zawsze przeto pełni jesteśmy nadziei, wiedząc, że póki przebywamy w ciele, tułamy się daleko od Pana",
      "(bo chodzimy w wierze, a nie w widzeniu),",
      "ufamy jednak i wolimy raczej wyjść z tułactwa w ciele, a znaleźć się przy Panu.",
      "I dlatego usiłujemy, odlegli czy obecni, podobać się jemu.",
      "Wszyscy bowiem stanąć musimy przed trybunałem Chrystusowym, aby każdy otrzymał to, na co będąc w ciele zasłużył czynami dobrymi albo złymi.",
      "Wiedząc tedy, co to jest bojaźń Pańska, staramy się przekonać ludzi, a przed Bogiem wszystko w nas jest jawne. A mam nadzieję, że i w sumieniach waszych nic w was nie ma tajnego.",
      "Nie żebyśmy znowu samych siebie wam zalecali, ale dajemy wam sposobność do chlubienia się nami, żebyście mogli się przeciwstawić takim, którzy się chlubią tym, co jest na zewnątrz, a nie tym, co w sercu.",
      "Bo czy od zmysłów odchodzimy, to dla Boga, czy się powściągamy, to dla was.",
      "Albowiem miłość Chrystusowa przynagla nas, skoro doszliśmy do przekonania, że jeśli jeden umarł za wszystkich, tedy wszyscy pomarli.",
      "A za wszystkich umarł, aby ci, którzy żyją, już nie dla siebie żyli, ale dla tego, który za nich umarł i zmartwychwstał.",
      "Dlatego odtąd nie znamy już nikogo według ciała, a jeśliśmy Chrystusa poznali według ciała, to go już teraz takim nie znamy.",
      "Jeśli tedy kto jest w Chrystusie, jest nowym stworzeniem: dawne rzeczy przeminęły, oto wszystko nowym się stało.",
      "A wszystko z Boga, który nas z sobą pojednał przez Chrystusa i dał nam urząd jednania.",
      "Bóg bowiem w Chrystusie pojednał świat z sobą, nie poczytując im (ludziom) grzechów i udzielając nam słowa pojednania.",
      "W imieniu Chrystusa tedy poselstwo sprawujemy, jakby sam Bóg przez nas upominał. W imieniu Chrystusa nalegamy: pojednajcie się z Bogiem.",
      "Tego, który nie znał grzechu, za nas grzechem uczynił, abyśmy my stali się sprawiedliwością Bożą w nim."
    ],
    [
      "A jako pomocnicy napominamy was, abyście daremnie łaski Bożej nie otrzymywali.",
      "Albowiem mówi on: W czasie sprzyjającym wysłuchałem cię. A w dzień zbawienia wspomogłem cię (Iz. 49,8). Oto teraz czas pożądany, oto teraz dzień zbawienia!",
      "Nie dajemy w niczym nikomu zgorszenia, aby nie ganiono posługi (naszej).",
      "Ale we wszystkim chlubnie okazujemy się sługami Bożymi w wielkiej cierpliwości, w utrapieniach, w potrzebach, w uciskach,",
      "w chłostach, w więzieniach, w rozruchach, w pracach, w czuwaniu i w postach.",
      "W czystości, umiejętności, pobłażliwości, w łagodności, w Duchu Świętym, w miłości nieobłudnej,",
      "w mówieniu prawdy, w mocy Bożej, przez oręż sprawiedliwości w obronie i w natarciu,",
      "w chwale i w hańbie, w zniesławieniu i dobrej sławie. Niby zwodziciele, a prawdomówni, niby tajemniczy, a dobrze znani,",
      "niby umierający, a przecież żywi, niby karani, a nie uśmierceni,",
      "niby smutni, a zawsze weseli, niby ubodzy, a wzbogacający wielu, niby nic nie mający, a posiadający wszystko.",
      "Usta nasze otwarły się ku wam, Koryntianie, serce nasze rozszerzyło się.",
      "Wam nie ciasno w nas, ale nam ciasno w sercach waszych,",
      "a żeście winni odpłacać nam tym samym, mówię jak do synów: rozszerzcie się i wy.",
      "Nie wprzęgajcie się w jarzmo z niewiernymi. Cóż bowiem za uczestnictwo sprawiedliwości z nieprawością? Albo co za łączność światła z ciemnością?",
      "Lub co za ugoda Chrystusa z Belialem? Albo co za udział wiernego z niewiernym?",
      "I co za zgoda Kościoła Bożego z bałwanami? My bowiem jesteśmy świątynią Boga żywego, jak powiedział Bóg: Będę mieszkał i przechadzał się pośród nich. I będę dla nich Bogiem, a oni będą mi ludem.",
      "Przeto wyjdźcie spomiędzy nich. I odłączcie się, mówi Pan:",
      "Nie dotykajcie nic nieczystego, A ja was przyjmę. I bedę wam ojcem, A wy będziecie mi synami i córkami, Mówi Pan wszechmogący (Ez. 37,27; Kapł. 26,12)."
    ],
    [
      "Mając tedy te obietnice, najmilsi, oczyszczajmy się od wszelkiej zmazy ciała i ducha, dokonując (własnego) uświęcenia w bojaźni Bożej.",
      "Przyjmijcie nas. Nikogośmy nie skrzywdzili, nikogo nie zwiedli, z nikogo nie ciągnęliśmy zysku.",
      "Nie mówię tego, aby was potępić, bom już uprzednio powiedział, że jesteście w moim sercu na wspólne życie i na wspólną śmierć.",
      "Wielka jest moja ufność ku wam i wielka moja z was chluba. Pełen jestem pociechy, opływam w radość w każdym utrapieniu naszym.",
      "Bo i wtedy, gdyśmy przybyli do Macedonii, ciało nasze nie miało żadnego odpoczynku, ale musieliśmy znosić wszelką udrękę: zewnątrz walki, a wewnątrz obawy.",
      "Lecz Bóg, pocieszyciel pokornych, pocieszył nas przybyciem Tytusa.",
      "A nie tylko przybyciem jego, ale i radością, której doznał u was, gdy nam opowiadał o waszej tęsknocie, o waszym płaczu i o waszej dla mnie żarliwości, tak że tym bardziej się ucieszyłem.",
      "Bo chociaż nawet zasmuciłem was moim listem, nie żałuję tego, a jeślibym i żałował widząc, że list ów (chociaż chwilowo) was zasmucił,",
      "teraz się raduję, nie żeście się zasmucili, ale żeście się zasmucili ku pokucie. Zasmuciliście się bowiem według Boga, abyście w niczym od nas nie doznali szkody.",
      "Bo smutek według Boga sprawuje zbawienną pokutę, której się nigdy potem nie żałuje, a smutek światowy sprawuje śmierć.",
      "Oto bowiem ten smutek wasz wedle Boga jakąż obudził w was gorliwość, a i obronę, i oburzenie, i bojaźń, i tęsknotę, i zapał, i karę: we wszystkim okazaliście się niewinnymi w tej sprawie.",
      "Przeto jeśli wam napisałem, to nie tyle ze względu na tego, który wyrządził krzywdę, ani też ze względu na tego, który jej doznał, ale aby wśród was ujawnić wobec Boga staranie, jakie macie o nas.",
      "Dlategośmy się ucieszyli. A w tej naszej radości najwięcej cieszyła nas radość Tytusa, że został na duchu pokrzepiony przez was wszystkich.",
      "I jeśli w czym chlubiłem się wami przed nim, tom się nie zawstydził, ale jak wam we wszystkim mówiłem prawdę, tak i chluba nasza przed Tytusem okazała się prawdą.",
      "A serce jego jeszcze żywiej bije dla was, gdy wspomina wasze posłuszeństwo, jak z bojaźnią i ze drżeniem przyjęliście go.",
      "Raduję się, że we wszystkim polegać na was mogę."
    ],
    [
      "A donosimy wam, bracia, o łasce Bożej, która udzielona została kościołom Macedonii.",
      "Jak w ciężkiej próbie utrapienia wielka była ich radość i jak skrajne ich ubóstwo okazało się obfite w bogactwo prostoty.",
      "A daję im to świadectwo, że wedle sił, a nawet ponad siły okazali się chętni,",
      "usilnie prosząc nas o łaskę i uczestnictwo w posłudze na rzecz świętych.",
      "I nie tylko to, czegośmy się spodziewali, ale i samych siebie oddali najpierw Panu (a potem) i nam za wolą Bożą.",
      "Tak, że prosiliśmy Tytusa, aby jak zaczął, tak też i dopełnił u was tej łaski.",
      "A jak we wszystkim wyróżniacie się w wierze i w mowie, w umiejętności i we wszelkiej gorliwości, a ponadto i w miłości waszej ku nam, abyście i w tej łasce obfitowali.",
      "Nie mówię tego rozkazując, ale korzystając z gorliwości innych, chcę doświadczyć także i szczerości waszej miłości.",
      "Znacie bowiem łaskę Pana naszego Jezusa Chrystusa, że będąc bogatym, stał się dla was ubogim, abyście i wy ubóstwem jego stali się bogatymi.",
      "I w tym daję radę, bo to pożyteczne dla was, którzyście już od roku przeszłego nie tylko działać poczęli, ale i pierwsi powzięli ten zamiar.",
      "Teraz więc i uczynkiem to stwierdźcie, aby, jak ochoczą była chęć, tak też było i wykonanie z tego, co macie.",
      "Jeśli bowiem wola jest ochoczą, to na uznanie zasługuje według tego, co ma, a nie — czego nie ma.",
      "Bo nie na to (dajecie), aby innym sprawić ulgę a sobie ucisk, ale dla równości.",
      "Teraz wasza obfitość niech wzbogaci ich niedostatek, aby też ich obfitość zastąpiła wasz niedostatek i nastała równość, jako napisane jest:",
      "Kto miał wiele, nie miał za dużo. A kto miał niewiele, nie miał za mało (Wyjśc. 16,18).",
      "A dzięki niech będą Bogu, który tę samą gorliwość o was wzbudził w sercu Tytusa,",
      "że nie tylko zgodził się na prośbę (naszą), ale w swej gorliwości z własnej woli udał się do was.",
      "Wysłaliśmy też z nim brata, którego chwalą wszystkie kościoły za (głoszenie) Ewangelii,",
      "a nie tylko to, ale został on wyznaczony przez kościoły na towarzysza naszej podróży w tej łasce, której służymy z chętnej woli naszej na chwałę samego Pana.",
      "A wystrzegamy się tego, aby kto źle o nas nie mówił z powodu hojnego daru, jaki się zbiera dzięki naszym staraniom.",
      "Bo usiłujemy czynić dobrze nie tylko wobec Boga, ale także wobec ludzi.",
      "Wysłaliśmy też z nimi i brata naszego, którego gorliwości doświadczaliśmy często w wielu rzeczach, a który teraz w wielkiej do was ufności stał się jeszcze gorliwszym.",
      "A kiedy mowa o Tytusie — jest to mój towarzysz i pomocnik w pracy nad wami, czy o braciach naszych — wysłańcach kościołów, chwale Chrystusowej —",
      "okażcie im wobec kościołów dowód waszej miłości i tego, że się wami chlubimy."
    ],
    [
      "O posłudze bowiem, która dokonywa się na rzecz świętych, zbyteczne byłoby mi pisać do was.",
      "Znam bowiem gotowość waszą, z której chlubię się wami u Macedończyków (mówiąc), że Achaja gotowa jest już od roku przeszłego, a gorliwość wasza pobudziła wielu.",
      "Posłałem jednak braci, aby chluba nasza z was nie była w tej sprawie daremną, abyście (jakom już powiedział) byli gotowi.",
      "Gdyby bowiem przybyli ze mną Macedończycy i zastali was nieprzygotowanymi, to i my (że już nie wspomnę o was) musielibyśmy się wstydzić tej rzeczy.",
      "Uznałem tedy za konieczne prosić braci, by wyruszyli do was przed nami i przygotowali zawczasu uprzednio przyobiecane przez was dary: i to jako wyraz hojności, a nie skąpstwa.",
      "A to (powiadam): Kto skąpo sieje, skąpo, też i żąć będzie, a kto sieje hojnie, obficie też żąć będzie.",
      "A zatem każdy jak postanowił w swoim sercu, nie z żalem albo z musu! Ochotnego bowiem dawcę miłuje Bóg.",
      "A Bóg ma moc dać wam wszelkie dary obficie, abyście, mając zawsze dostatek wszystkiego, byli bogaci we wszelkie dobre uczynki,",
      "jak napisane jest: Rozsypał, dał ubogim, a sprawiedliwość jego trwa na wieki (Ps. 112,9).",
      "A ten, który siewcy dostarcza nasienia i chleb do spożycia, i wam też dostarczy i rozmnoży nasienie, i przysporzy plonów sprawiedliwości waszej,",
      "abyście ubogaceni we wszystko, opływali we wszelką prostotę, która przez nas skłania do dziękczynienia Bogu.",
      "Bo posługa w tej sprawie nie tylko wypełnia to, czego brakuje świętym, ale przynosi jeszcze obfitość przez dziękczynienia składane Panu przez tych,",
      "którzy przez doświadczenie tej posługi wielbią Boga za posłuszeństwo wasze w wyznawaniu Ewangelii Chrystusowej oraz za prostotę, z jaką ich i wszystkich wspieracie.",
      "Modlą się też za was gorąco i miłują dla przeobfitej w was łaski Bożej.",
      "Dzięki Bogu za niewysłowiony dar jego."
    ],
    [
      "A i ja sam, Paweł, proszę was przez cichość i łaskawość Chrystusową, ja, który (rzekomo) w waszej obecności jestem pokorny, a poza oczy bezwzględny względem was,",
      "proszę was, abym po przybyciu do was nie był zmuszony do okazania tej stanowczości, z jaką zamierzam wystąpić przeciwko tym, którzy sądzą, jakobyśmy kierowali się względami cielesnymi.",
      "Chociaż bowiem żyjemy w ciele, nie walczymy orężem cielesnym.",
      "Bo oręż bojowania naszego nie jest cielesny, ale jest potęgą Bożą dla zburzenia miejsc warownych.",
      "Burzymy też nią zamysły i wszelką wyniosłość przeciwstawiającą się wiedzy Bożej, a w niewolę posłuszeństwa Chrystusowego podbijamy wszelki umysł,",
      "gotowi karać każde nieposłuszeństwo, kiedy tylko wasze posłuszeństwo doskonałe się stanie.",
      "Patrzycie na to, co jest widzialne. Jeśli kto mniema, że jest Chrystusowy, niech i to rozważy w sobie, że tak jak on jest Chrystusowy, tak i my.",
      "Bo choćbym miał się (jeszcze) bardziej chlubić z władzy naszej, którą Bóg dał nam na budowanie was, a nie na zgubę, nie będę się wstydził,",
      "aby się nie zdawało, że chcę was straszyć przez listy.",
      "„Listy wprawdzie poważne są i surowe — powiadają — lecz kiedy zjawi się sam jest bezsilny, a jego mowa nie zasługuje na uwagę\".",
      "Ten, który tak utrzymuje, niech rozważy, że jakimi jesteśmy w słowie przez listy jako nieobecni, takimi też staniemy się w czynie, kiedy będziemy obecni.",
      "Nie odważamy się bowiem ani zaliczać się do tych, ani też porównywać z tymi, którzy samych siebie zalecają; bo nie postępują oni rozsądnie, gdy samych siebie mierzą sobą i porównują ze sobą.",
      "Nie będziemy chlubić się ponad miarę, ale według miary, jaką nam Bóg odmierzył, to znaczy miary, którą moglibyśmy objąć i was.",
      "Bo nie rozszerzamy się tak, jakobyśmy i was nie dosięgli, dotarliśmy bowiem aż do was z Ewangelią Chrystusową.",
      "Nie chlubimy się nad miarę cudzymi pracami, raczej mamy nadzieję, że ze wzrostem wiary waszej i my też wśród was według miary nam wyznaczonej coraz bardziej wzrastać będziemy",
      "oraz że Ewangelię głosić będziemy także w tych stronach, które są poza wami, a nie chlubić się tym, co dokonane było już przez innych.",
      "A kto się chlubi, niech się chlubi w Panu (Jer. 9,23).",
      "Nie ten bowiem, kto zaleca samego siebie, zasługuje na uznanie, ale ten, którego Bóg zaleca."
    ],
    [
      "Obyście znieść mogli nieco szaleństwa z mej strony! Zechciejcie znieść i mnie!",
      "Ubiegam się bowiem o was z gorliwością, która z Boga jest, bo poślubiłem was jednemu mężowi, aby was okazać czystą dziewicą Chrystusowi.",
      "A obawiam się, by tak jak Ewa była oszukana chytrością węża, serca wasze nie były skażone i nie odpadły od prostoty i czystości wobec Chrystusa.",
      "Bo jeśli przechodzień jaki głosi wam Jezusa innego niż myśmy głosili lub jeżeli otrzymujecie innego ducha niż ten, któregoście otrzymali, albo też inną Ewangelię niż tę, którąście przyjęli, skwapliwie to przyjmujecie.",
      "Sądzę wszakże, że ja nic mniej nie uczyniłem niż wielcy Apostołowie.",
      "Bo choć nie jestem wymowny, nie brak mi umiejętności, jak to pod każdym względem okazałem wam we wszystkim.",
      "Albo czy dopuściłem się grzechu przez to, że uniżałem siebie, abyście wy byli wywyższeni? Żem wam darmo głosił Ewangelię Bożą?",
      "Inne kościoły krzywdziłem, biorąc zasiłek na posługę waszą.",
      "A będąc u was i niedostatek cierpiąc, nikomu nie byłem ciężarem, bo to, czego mnie brakowało, dokładali bracia przybyli z Macedonii i w niczym was nie obciążałem i nadal nie obciążę.",
      "Jak prawda Chrystusowa jest we mnie, tak chluby tej nikt mi nie odejmie w granicach Achai.",
      "Dlaczego? Czy dlatego, że was nie miłuję? Bóg o tym wie.",
      "A co czynię, to i nadal czynić będę, aby odjąć sposobność tym, którzy sposobności szukają, żeby w tym, z czego się chlubią, okazali się podobni do nas.",
      "Bo tego rodzaju fałszywi apostołowie — to pracownicy zdradliwi, którzy udają Apostołów Chrystusa.",
      "I nic dziwnego, bo i sam szatan przybiera postać anioła światłości.",
      "Nic wielkiego tedy, jeśli jego słudzy przybierają postać sług sprawiedliwości, ale koniec ich będzie taki jak ich czyny.",
      "Powtarzam raz jeszcze (aby mię kto nie wziął za szalonego, a jeżeli tak, to przyjmijcie mię jako szalonego, bym i ja też mógł się nieco pochlubić),",
      "a co mówię wychwalając się, nie mówię według Boga, ale jakby od rzeczy.",
      "Ponieważ wielu przechwala się według ciała, i ja chwalić się będę.",
      "Wszak radzi znosicie szalonych, choć sami jesteście rozumni.",
      "Bo znosicie, gdy was kto podbija w niewolę, gdy was objada, wyzyskuje, gdy się wywyższa, gdy was kto po twarzy bije.",
      "Na moją niekorzyść to mówię, jakobyśmy (w tym) słabi byli. Z czego jednak kto śmie się chlubić (mówię jak szalony) odważam się i ja:",
      "Hebrajczykami są? I ja. Izraelitami są? I ja. Potomkami Abrahama są? I ja.",
      "Sługami Chrystusowymi są (mówię jak niespełna rozumu), o ileż więcej ja! W trudach — bez liczby, w więzieniach — zbyt często, w chłostach — ponad miarę, w niebezpieczeństwach śmierci — częstokroć.",
      "Od Żydów otrzymałem pięć razy po czterdzieści uderzeń bez jednego.",
      "Trzykrotnie byłem smagany rózgami, raz byłem kamienowany, trzy razy przeżyłem rozbicie okrętu, dniem i nocą byłem na głębi morskiej.",
      "W częstych podróżach, w niebezpieczeństwach na rzekach, w niebezpieczeństwach od rozbójników, w niebezpieczeństwach od własnego narodu, w niebezpieczeństwach od pogan, w niebezpieczeństwach w mieście, w niebezpieczeństwach na pustyni, w niebezpieczeństwach na morzu, w niebezpieczeństwach wśród fałszywych braci.",
      "W pracy i mozole, w częstym czuwaniu, w głodzie i pragnieniu, w postach częstych, w zimnie i nagości.",
      "A pomijając już wszystko inne, nadto ciągła udręka i staranie o wszystkie kościoły.",
      "Któż niedomaga, żebym ja nie czuł się słaby? Któż się gorszy, żebym ja nie płonął?",
      "Jeżeli można się szczycić, to słabością moją szczycić się będę.",
      "Bóg i Ojciec Pana Jezusa, który błogosławiony jest na wieki, wie, że nie kłamię.",
      "W Damaszku namiestnik króla Aretasa strzegł miasta Damasceńczyków, aby mnie pojmać.",
      "Ale przez okno w murze w koszu zostałem spuszczony i tak uszedłem z rąk jego."
    ],
    [
      "Jeśli chełpić się wypada (choć nie jest to rzecz pożyteczna), przejdę do widzeń i objawień Pańskich.",
      "Znam człowieka w Chrystusie, który przed czternastu laty (czy w ciele, nie wiem; czy poza ciałem, nie wiem: Bogu to wiadomo) przeżył wizję trzeciego nieba.",
      "I wiem, że ten człowiek (czy w ciele, czy poza ciałem, nie wiem: Bóg to wie)",
      "przeżył wizję raju i posłyszał tajemnicze słowa, których człowiekowi nie godzi się mówić.",
      "Z tego chlubić się będę, z siebie natomiast chlubić się nie będę, chyba tylko ze słabości moich.",
      "Gdybym nawet zechciał się chlubić, nie byłbym bezrozumnym, bo mówiłbym prawdę. Ale wstrzymuję się, aby nie myślał kto o mnie więcej nad to, co we mnie widzi albo co ode mnie słyszy.",
      "Abym się zaś dla wielkości objawień nie wynosił, dany mi jest bodziec ciała mego, anioł szatana, żeby mię policzkował, abym nie wzbił się w dumę.",
      "Dlatego trzykrotnie prosiłem Pana, aby ode mnie odstąpił,",
      "ale mi odrzekł: Dosyć masz łaski mojej, bo moc w słabości się doskonali. Rad tedy chlubić się będę ze słabości moich, aby napełniła mię moc Chrystusowa.",
      "Dlatego też znajduję upodobanie sobie w słabościach, w obelgach, w niedostatkach, w prześladowaniach, w uciskach dla Chrystusa: bo gdy niedomagam, wtedy jestem silny.",
      "Stałem się bezrozumnym, a wyście mnie do tego przymusili. Bo winniście mnie wychwalać, w niczym bowiem nie ustępowałem tym, którzy są bardzo wielkimi Apostołami, chociaż jestem niczym.",
      "A dowody mego apostolstwa okazałem wam wielką wytrwałością, przez znaki, cuda i czyny niezwykłe.",
      "Bo i w czymże odczuliście niedostatek w porównaniu z innymi kościołami? Chyba w tym, żem nie był dla was ciężarem? Darujcie mi tę krzywdę!",
      "Oto po raz trzeci gotów jestem przybyć do was i nie będę wam ciężarem. Nie szukam bowiem tego, co wasze, ale was. Bo nie dzieci zbierać mają dla rodziców, ale rodzice dla dzieci.",
      "A ja jak najchętniej poniosę ten ciężar i (nadto) siebie samego wydam za dusze wasze, (chociaż) im więcej was miłuję, tym mniej wy mnie miłujecie.",
      "Ale niechże i tak będzie! Jam dla was nie był ciężarem, ale jako człowiek chytry podstępem was podszedłem.",
      "Czym was ograbił przez kogoś z tych, których do was wysłałem?",
      "Prosiłem Tytusa i wysłałem z nim brata. Czyż Tytus was ograbił? Czyż nie postępowaliśmy w tym samym duchu, krocząc po tych samych śladach?",
      "Od dawna już sądzicie, że się tłumaczymy przed wami. Wobec Boga w Chrystusie mówimy, a wszystko, najmilsi, dla zbudowania waszego.",
      "Lękam się bowiem, abym, gdy (znowu) przybędę, nie znalazł was takimi, jakimi bym nie chciał, a wy, abyście mnie nie spotkali takiego, jakiego byście sobie nie życzyli, tj. żeby przypadkiem nie było (między wami) sporów, zawiści, gniewu, zwad, potwarzy, obmów, wywyższania się, niesnasek.",
      "Abym, gdy znowu przybędę, nie był z waszego powodu przez Boga mojego upokorzony i nie był zmuszony opłakiwać wielu z tych, którzy przedtem zgrzeszyli, a nie czynili pokuty za nieczystość, rozpustę i niewstydliwość, których się dopuścili."
    ],
    [
      "Oto teraz po raz trzeci idę do was. Na słowie dwóch albo trzech świadków oprze się każda sprawa.",
      "Zapowiedziałem już, kiedy byłem po raz drugi, i zapowiadam teraz, gdy jestem nieobecny, że tym, którzy przedtem zgrzeszyli, i wszystkim innym, gdy znowu przybędę, nie przepuszczę,",
      "bo wy chcecie doświadczyć Chrystusa mówiącego przeze mnie. Nie jest on słabym wobec was, ale jest mocny wśród was.",
      "Bo chociaż ukrzyżowany był wskutek swej słabości, jednakże żyje z mocy Bożej. Także my w nim słabi jesteśmy, wszakże żyć z nim będziemy z mocy Bożej dla was.",
      "Próbujcie samych siebie, czy macie wiarę: samych siebie doświadczajcie. Czyż nie znacie samych siebie, że Jezus Chrystus jest w was? Chyba żeście zostali odrzuceni.",
      "A poznacie, mam nadzieję, że nie jesteśmy odrzuceni.",
      "A prosimy Boga, abyście nic złego nie czynili, nie żebyśmy się okazali wypróbowani, ale abyście wy czynili to, co dobre, a my, żebyśmy uchodzili za niewypróbowanych.",
      "Bo nie możemy nic przeciw prawdzie, ale wiele za prawdą.",
      "I cieszymy się, gdy my jesteśmy słabi, a wy mocni, i modlimy się o waszą doskonałość.",
      "Dlatego piszę to, nieobecny, abym gdy przybędę, nie postępował surowo według władzy, którą mi Pan dał dla zbudowania, a nie dla burzenia.",
      "Zresztą weselcie się, bracia, doskonalcie się, umacniajcie się nawzajem w jednomyślności i w pokoju, a Bóg pokoju i miłości będzie z wami,",
      "pozdrówcie jedni drugich pocałunkiem świętym.",
      "[12b] Pozdrawiają was święci wszyscy.",
      "[13] Łaska Pana Jezusa Chrystusa i miłość Boża, i uczestnictwo Ducha Świętego niech będzie z wami wszystkimi.1"
    ]
  ],
  [
    [
      "Paweł Apostoł nie od ludzi ani też przez człowieka, ale przez Jezusa Chrystusa i Boga Ojca, który go wzbudził z martwych,",
      "i wszyscy bracia, którzy są ze mną — do kościołów Galacji.",
      "Łaska wam i pokój od Boga, Ojca naszego, i Pana Jezusa Chrystusa,",
      "który samego siebie wydał za grzechy nasze, aby nas wybawić od zła tego życia, według woli Boga i Ojca naszego,",
      "któremu chwała na wieki wieków. Amen.",
      "Dziwię się, że tak prędko od tego, który was wezwał do łaski Chrystusowej, przerzucacie się do innej Ewangelii.",
      "A tej innej nie ma, są tylko niektórzy, co niepokój sieją wśród was i pragną wywrócić Ewangelię Chrystusową.",
      "Ale choćbyśmy i my albo nawet anioł z nieba głosił wam coś ponadto, cośmy wam głosili — niech będzie przeklęty!",
      "Jak powiedziałem przedtem, tak i teraz mówię: Jeśli wam ktokolwiek głosi Ewangelię inną od tej, którą otrzymaliście niech będzie przeklęty!",
      "Czyż bowiem teraz ludzi zjednywam, czy Boga? Czy staram się ludziom podobać? Gdybym się jeszcze ludziom chciał podobać, nie byłbym sługą Chrystusowym.",
      "Oznajmiam wam, bracia, że Ewangelia głoszona przeze mnie nie jest pochodzenia ludzkiego.",
      "Bom jej nie otrzymał ani też nauczył się od człowieka, ale przez objawienie Jezusa Chrystusa.",
      "Wszak słyszeliście, jak niegdyś postępowałem w judaizmie, że nad miarę prześladowałem Kościół Boży i burzyłem go.",
      "A prześcigałem w judaizmie wielu rówieśników moich w mym narodzie, tak żarliwie miłowałem moje ustawy ojczyste.",
      "Lecz skoro się podobało temu, który wybrał mnie już w łonie matki mojej i wezwał przez łaskę swoją, aby objawić Syna swego we mnie,",
      "bym głosił go między poganami, ani przez chwilę nie radziłem się ciała i krwi.",
      "Nie poszedłem też do Jerozolimy, do tych, którzy byli Apostołami już przede mną, ale udałem się do Arabii, skąd znów wróciłem do Damaszku.",
      "Potem, po trzech latach przybyłem do Jerozolimy, aby zobaczyć Kefasa, i pozostałem u niego dni piętnaście.",
      "A z innych Apostołów żadnego nie widziałem oprócz Jakuba, brata Pańskiego.",
      "Bóg świadkiem, że nie kłamię, gdy to wam piszę.",
      "Wreszcie przybyłem w strony Syrii i Cylicji.",
      "A z twarzy byłem nieznany kościołom Judei, które były Chrystusowe.",
      "Tylko ze słyszenia dowiedziano się, że ten, co przedtem nas prześladował, teraz głosi wiarę, którą niegdyś burzył.",
      "I z mego powodu wysławiano Boga."
    ],
    [
      "Potem po latach czternastu ponownie wyruszyłem do Jerozolimy z Barnabą, wziąwszy z sobą i Tytusa.",
      "A szedłem z powodu objawienia i przedłożyłem tam Ewangelię, którą głoszę między poganami, z osobna zaś przedkładałem tym, którzy byli znaczniejsi, aby nie na próżno stawać do zawodów.",
      "Ale nawet Tytusa, który mi towarzyszył, a był Grekiem, nie przymuszano do obrzezania.",
      "A co się tyczy przyjętych niebacznie fałszywych braci, którzy wkradli się, aby wyszpiegować naszą wolność, jaką mamy w Chrystusie Jezusie, i podbić nas w niewolę,",
      "to ani na chwilę nie ustąpiliśmy im i nie ulegliśmy, aby prawda Ewangelii wśród was przetrwała.",
      "A ci, którzy wydawali się znaczniejsi (nic mi do tego, jakimi byli oni niegdyś, Bóg nie ma względu na osobę człowieka), ci, powiadam, cieszący się poważaniem, żadnych mi uwag nie uczynili.",
      "Ale przeciwnie, gdy pojęli, że była mi powierzona Ewangelia wśród pogan, tak jak Piotrowi wśród Żydów",
      "(ten sam bowiem, który był sprawcą w Piotrze apostolstwa wśród Żydów, sprawił i we mnie [apostolstwo] wśród pogan),",
      "i gdy poznali łaskę, która została mi dana, Jakub, i Kefas, i Jan, uważani za filary, podali prawicę mnie i Barnabie, na znak przymierza, abyśmy szli do pogan, a oni do Żydów,",
      "bylebyśmy tylko pamiętali o ubogich, o co się też z pilnością starałem.",
      "A gdy Kefas przybył do Antiochii, sprzeciwiłem mu się w oczy, gdyż był wart nagany.",
      "Przedtem bowiem, zanim przybyli niektórzy od Jakuba, jadał z poganami, a skoro tylko przybyli, usunął się i odłączył z obawy przed Żydami.",
      "Za nieszczerym jego postępowaniem poszli i inni Żydzi, tak że nawet Barnaba dał się wciągnąć w to udawanie.",
      "Ale gdym ujrzał, że nie postępowali szczerze według prawdy Ewangelii, rzekłem do Kefasa wobec wszystkich: Jeżeli ty, będąc Żydem, żyjesz zwyczajem pogan, a nie Żydów, jak możesz zmuszać pogan, by żyli obyczajem Żydów?",
      "My z urodzenia jesteśmy Żydami, a nie grzesznikami spośród pogan.",
      "Skoro jednak wiemy, że człowiek nie dostępuje (łaski) usprawiedliwienia z uczynków Zakonu, tylko przez wiarę w Jezusa Chrystusa, uwierzyliśmy w Chrystusa Jezusa, abyśmy z wiary w Chrystusa usprawiedliwieni byli, a nie z uczynków Zakonu: nikt bowiem z uczynków Zakonu usprawiedliwionym nie będzie.",
      "A jeżeli, szukając usprawiedliwienia w Chrystusie, sami okazaliśmy się grzesznymi, to czyżby Chrystus pomagał do grzechu? Żadną miarą!",
      "Jeśli bowiem odbudowuję to, com zburzył, to z samego siebie czynię przestępcę.",
      "Ale ja przez Zakon umarłem dla Zakonu, aby żyć dla Boga. Z Chrystusem przybity jestem do krzyża.",
      "I żyję już nie ja, ale żyje we mnie Chrystus. A o ile teraz żyję w ciele, to żyję w wierze Syna Bożego, który mnie umiłował i wydał samego siebie za mnie.",
      "Nie odrzucam łaski Bożej. Bo jeśli usprawiedliwienie (otrzymuje się) przez Zakon, tedy Chrystus umarł nadaremnie."
    ],
    [
      "O, nierozumni Galaci! Któż was omamił, was, których oczom był ukazany obraz ukrzyżowanego Jezusa Chrystusa?",
      "Tego tylko chciałem się od was dowiedzieć, czyście Ducha otrzymali z uczynków Zakonu, czy z posłuchu w wierze?",
      "Aż tak nierozumni jesteście? To, co rozpoczęliście Duchem, teraz ciałem kończyć zamierzacie?",
      "Czy na próżno tyle się nacierpieliście? Jeśli jednak na próżno?",
      "Ten wszakże, który daje wam Ducha i wśród was czyni cuda, czy (dokonuje tego) dla uczynków Zakonu, czy dla posłuchu wierze?",
      "Jak (napisane jest): Uwierzył Abraham Bogu i poczytano mu ku usprawiedliwieniu (Rodz. 15,6).",
      "Zrozumiejcież tedy, że ci są synami Abrahama, którzy są z wiary.",
      "A Pismo przewidziało, że z wiary Bóg usprawiedliwiać będzie pogan, i zapowiedziało Abrahamowi: W tobie błogosławione będą wszystkie narody (Rodz. 12,3).",
      "Przeto ci, którzy są z wiary, błogosławieni są z Abrahamem wierzącym.",
      "Wszyscy bowiem, którzy są z uczynków Zakonu, znajdują się pod przekleństwem. Bo napisane jest: Przeklęty każdy, kto nie wytrwa w pełnieniu wszystkiego, co jest napisane w księdze Zakonu (Powt. 27,26).",
      "A jasne jest, że przez Zakon nikt się nie usprawiedliwi przed Bogiem, bo sprawiedliwy z wiary żyć będzie (Hab. 2,4).",
      "Zakon zaś nie jest z wiary, ale (powiada): Kto będzie je (tj. nakazy) wypełniał, ten w nich żyć będzie (Kapł. 18,5).",
      "Chrystus nas uwolnił od przekleństwa Zakonu, stawszy się za nas przekleństwem, bo napisane jest: Przeklęty każdy, który zawisł na drzewie (Powt. 21,23),",
      "aby w Chrystusie Jezusie błogosławieństwo Abrahama przeszło na pogan, tak iżbyśmy obiecanego Ducha otrzymali przez wiarę.",
      "Bracia (na sposób ludzki przemawiam), testamentu sporządzonego prawnie przez człowieka nikt nie odrzuca ani nie zmienia.",
      "Otóż obietnice były dane Abrahamowi i jego potomkowi. Nie powiedziano: I potomkom, jakoby mowa była o wielu, ale jak gdyby o jednym. I potomkowi twemu, którym jest Chrystus.",
      "Powiadam tedy: Testamentu potwierdzonego przez Boga nie może obalić Zakon dany w czterysta trzydzieści lat później i próżną przez to uczynić obietnicę.",
      "Albowiem jeżeli dziedzictwo (dane było) na mocy Zakonu, to już nie z obietnicy. A jednak Abrahamowi przez obietnicę Bóg udzielił daru łaski.",
      "Po cóż więc Zakon? Nadany był ze względu na przestępstwa, aż do przybycia potomka, któremu dana była obietnica: ogłosili go aniołowie za sprawą pośrednika.",
      "Lecz nie ma miejsca na pośrednika tam, gdzie jest tylko jedna strona, a Bóg jest jeden.",
      "Czyżby tedy Zakon przeciwny był obietnicom Bożym? Bynajmniej. Gdyby bowiem dany był Zakon, który by mógł ożywiać, usprawiedliwienie pochodziłoby rzeczywiście z Zakonu.",
      "Jednakże Pismo zamknęło wszystko pod grzechem, aby przez wiarę w Jezusa Chrystusa ziściła się obietnica wierzącym.",
      "A zanim przyszła wiara, byliśmy trzymani pod strażą Zakonu w oczekiwaniu wiary, która miała być objawiona.",
      "Zakon więc był naszym przewodnikiem do Chrystusa, abyśmy dostąpili usprawiedliwienia z wiary.",
      "Lecz kiedy nadeszła wiara, przestaliśmy podlegać przewodnikowi.",
      "Wszyscy bowiem jesteście synami Bożymi przez wiarę w Chrystusa Jezusa.",
      "Bo wszyscy, którzy zostaliście ochrzczeni w Chrystusie, przyoblekliście się w Chrystusa.",
      "Nie masz Żyda ani Greka, nie masz niewolnika ani wolnego, nie masz mężczyzny ani niewiasty. Albowiem wszyscy wy jedno jesteście w Chrystusie Jezusie.",
      "A jeżeli jesteście Chrystusowi, to jesteście też potomstwem Abrahama i dziedzicami według obietnicy."
    ],
    [
      "Powiadam tedy: Dopóki dziedzic jest dziecięciem, niczym się nie różni od niewolnika, chociaż jest panem wszystkiego.",
      "Podlega opiekunom i rządcom aż do czasu wyznaczonego przez ojca.",
      "Tak też i my, kiedy byliśmy dziećmi, podlegaliśmy żywiołom tego świata.",
      "Lecz gdy nastała pełność czasu, zesłał Bóg Syna swego zrodzonego z niewiasty i podległego Zakonowi,",
      "aby tych, którzy byli pod Zakonem odkupił, żebyśmy i my dostąpili synostwa.",
      "A że jesteście synami, zesłał Bóg w serca wasze Ducha Syna swego, wołającego: Abba, Ojcze.",
      "A zatem nie jesteś już niewolnikiem, lecz synem, a jeżeli synem, to i dziedzicem przez Boga.",
      "Dawniej wprawdzie nie znając Boga służyliście tym, którzy w istocie nie są bogami.",
      "Teraz jednak, kiedyście poznali Boga, a raczej przezeń poznani jesteście, jakże macie znowu wracać do słabych i nędznych żywiołów, którym znowu służyć zamierzacie?",
      "Baczycie na dni i miesiące, okresy i lata.",
      "Lękam się, abym nadaremno nie pracował wśród was.",
      "Bądźcie tacy, jak ja, skoro i ja jestem takim, jak wy; proszę was o to, bracia. W niczym mnie nie uraziliście.",
      "A wiecie, żem w słabości ciała głosił wam poprzednio Ewangelię.",
      "Ale wy nie wzgardziliście ani odtrąciliście tego, co w ciele moim było dla was próbą, ale przyjęliście mnie jak Anioła Bożego, jak Chrystusa Jezusa.",
      "Gdzież jest tedy to błogosławieństwo wasze? Bo daję wam świadectwo, że gdyby to było możliwe, wyłupilibyście byli swe oczy i mnie dali.",
      "Czyż więc stałem się waszym nieprzyjacielem dlatego, że mówię wam prawdę?",
      "Zazdrośni są o was, ale nie ku dobremu — chcą was bowiem odsunąć, abyście o nich zabiegali.",
      "A dobrze jest ubiegać się o dobro zawsze, a nie tylko wtedy, gdy przebywam wśród was.",
      "Synaczkowie moi! Oto na nowo w boleści was rodzę, dopóki Chrystus nie będzie w was odtworzony.",
      "A chciałbym już teraz być u was i zmienić swój głos, bo nie wiem, co mam począć z wami.",
      "Powiedzcie mi wy, którzy Zakonowi podlegać chcecie — czy nie słyszycie głosu Zakonu?",
      "Bo napisane jest, że Abraham miał dwóch synów, jednego z niewolnicy, a drugiego z wolnej.",
      "Lecz ten, który był z niewolnicy, według ciała się narodził, a który z wolnej, dzięki obietnicy.",
      "A jest to powiedziane przez alegorię: są to bowiem dwa przymierza. Jedno z góry Synaj, rodzące na niewolę: i to wyobraża Agar.",
      "Bo Synaj jest górą w Arabii i ma łączność z teraźniejszym Jeruzalem, będącym w niewoli z synami swymi.",
      "Ale Jeruzalem górne wolne jest i ono jest matką naszą.",
      "Napisane jest bowiem: Wesel się, niepłodna, która nie rodzisz, wołaj i wykrzykuj, która nie znasz bólu rodzenia, bo daleko więcej dzieci u tej, która była opuszczoną, niż u tej, która ma męża (Iz. 54,1).",
      "A my, bracia, na wzór Izaaka jesteśmy synami obietnicy.",
      "Ale jak wtedy ten, który się urodził według ciała, prześladował tego, który był według ducha, tak i teraz.",
      "Lecz cóż powiada Pismo: Wyrzuć niewolnicę i syna jej, bo nie będzie dziedzicem syn niewolnicy z synem wolnej (Rodz. 21,10).",
      "Przeto, bracia, nie jesteśmy synami niewolnicy, ale wolnej."
    ],
    [
      "Tą wolnością Chrystus nas obdarował. Wytrwajcie więc, a nie poddajcie się znowu pod jarzmo niewoli.",
      "Oto ja, Paweł, powiadam wam: Jeżeli się poddacie obrzezaniu, Chrystus nic wam nie pomoże.",
      "A oświadczam nadto każdemu człowiekowi, który się poddaje obrzezaniu, że obowiązany jest wypełnić cały Zakon.",
      "Wyzuci jesteście z Chrystusa, odpadliście od łaski, wy, którzy w Zakonie usprawiedliwienia szukacie.",
      "Bo my w duchu i z wiary oczekujemy usprawiedliwienia.",
      "Albowiem w Chrystusie Jezusie ani obrzezanie nic nie znaczy, ani jego brak, lecz wiara przez miłość czynna.",
      "Postępowaliście dobrze, a któż wam przeszkodził być posłusznymi prawdzie?",
      "Przekonanie to nie pochodzi od tego, który was wzywa.",
      "Trochę kwasu wszystko zakwasza.",
      "Mam wszakże co do was nadzieję w Panu, że nie inaczej myśleć będziecie (niż ja), a ten, kto was zwodzi, poniesie karę, kimkolwiek by był.",
      "A jeżeli, bracia, ja jeszcze dotąd głoszę obrzezanie, za cóż jeszcze cierpię prześladowanie? Zatem ustało już zgorszenie krzyża.",
      "Bodajby zupełnie odcięci zostali ci, co was podburzają.",
      "Wy bowiem, bracia, zostaliście wezwani do wolności, bylebyście tylko tej wolności nie obrócili na podnietę dla ciała, ale na wzajemne usługi przez miłość.",
      "Bo cały Zakon wypełnia się w tym jednym powiedzeniu: Będziesz miłował bliźniego twego jak siebie samego.",
      "A jeżeli jeden drugiego kąsacie i pożeracie, baczcie, aby jeden drugiego nie zgubił.",
      "Powiadam więc: Według ducha postępujcie, a pożądliwości ciała nie ulegajcie.",
      "Ciało bowiem pożąda przeciw duchowi, a duch przeciw ciału, bo sprzeciwiają się one sobie nawzajem, abyście nie czynili wszystkiego, co tylko chcecie.",
      "Jeżeli duch wami kieruje, nie jesteście pod Zakonem.",
      "A znane są uczynki ciała takie, jak porubstwo, nieczystość, rozpusta,",
      "bałwochwalstwo, gusła, nieprzyjaźnie, swary, zawiści, gniewy, zwady, niesnaski, odstępstwa,",
      "zazdrości, pijaństwa, obżarstwa i tym podobne; o których mówię wam, jak i przedtem mówiłem, że ci, którzy takich rzeczy się dopuszczają, Królestwa Bożego nie odziedziczą.",
      "A owocem ducha jest miłość, wesele, pokój, cierpliwość, uprzejmość, dobroć,",
      "wierność, łaskawość, wstrzemięźliwość. Przeciw takim nie ma Zakonu.",
      "A ci, którzy należą do Chrystusa Jezusa, ciało swe ukrzyżowali wraz z namiętnościami i pożądliwościami.",
      "Jeśli żyjemy duchem, według ducha też postępujmy.",
      "Nie bądźmy chciwi próżnej chwały, jedni drugich drażniąc i zazdroszcząc sobie nawzajem."
    ],
    [
      "Bracia, gdyby kto dopuścił się jakiego przestępstwa, wy, którzy jesteście duchowi, pouczcie takiego w duchu łagodności, bacząc każdy na samego siebie, abyś i ty nie uległ pokusie.",
      "Jeden drugiego brzemiona dźwigajcie, a tak wypełnicie zakon Chrystusowy.",
      "Bo jeżeli kto mniema, że jest kimś, podczas gdy niczym jest, sam siebie zwodzi.",
      "Każdy niech bada swe postępowanie, a tak tylko z siebie samego chlubić się będzie, a nie z innego.",
      "Każdy bowiem własne poniesie brzemię.",
      "Ten, który się uczy, niech wszystkimi dobrami swymi dzieli się z tym, który go naucza.",
      "Nie łudźcie się: Bóg nie dozwoli naigrawać się z siebie.",
      "Bo co człowiek posieje, to i żąć będzie. Kto bowiem sieje w ciele swoim, w ciele też żąć będzie skażenie, a kto sieje w duchu, z ducha żąć będzie żywot wieczny.",
      "Czyniąc więc dobrze, nie ustawajmy, bo czasu swego żąć będziemy bez wytchnienia.",
      "Dlatego, póki czas mamy, czyńmy dobrze wszystkim, a zwłaszcza tym, którzy są jednej wiary z nami.",
      "Przypatrzcie się, jakimi literami napisałem do was ręką moją.",
      "Ci, którzy chcą się przypodobać według ciała, zmuszają was do obrzezania, byleby tylko nie cierpieć prześladowania dla krzyża Chrystusowego.",
      "Bo nawet ci, którzy poddają się obrzezaniu, Zakonu nie zachowują, a chcą, byście i wy się obrzezali, aby z ciała waszego chlubić się mogli.",
      "Ale co do mnie, nie daj Boże, bym się miał chlubić z czego innego, jak tylko z krzyża Pana naszego Jezusa Chrystusa, przez którego dla mnie świat jest ukrzyżowany, a ja światu.",
      "Albowiem ani obrzezanie nic nie znaczy, ani nieobrzezanie, ale trzeba być nowym stworzeniem.",
      "A nad wszystkimi, którzy się tego prawidła trzymają, i nad Izraelem Bożym pokój i miłosierdzie.",
      "W końcu, niechaj mi nikt nigdy nie sprawia trudności, bo ja blizny Jezusa na własnym ciele noszę.",
      "Łaska Pana naszego Jezusa Chrystusa (niech będzie) z duchem waszym, bracia. Amen.1"
    ]
  ],
  [
    [
      "Paweł, z woli Bożej Apostoł Jezusa Chrystusa, do świętych w Efezie i wiernych w Chrystusie Jezusie.",
      "Łaska wam i pokój od Boga Ojca naszego i Pana Jezusa Chrystusa.",
      "Błogosławiony Bóg i Ojciec Pana naszego Jezusa Chrystusa, który ubłogosławił nas wszelkim błogosławieństwem duchowym, darami niebieskimi w Chrystusie.",
      "Wybrał nas w nim przed stworzeniem świata, abyśmy stali się świętymi i niepokalanymi przed jego obliczem.",
      "Z miłości i z postanowienia swej woli przeznaczył też nas dla siebie na synów przybranych przez Jezusa Chrystusa",
      "dla uwielbienia chwały łaski swojej, którą nas obdarzył w umiłowanym (synu swoim).",
      "W nim mamy odkupienie przez jego krew, odpuszczenie grzechów według bogactwa łaski jego,",
      "której udzielił nam obficie w pełni mądrości i roztropności.",
      "I ujawnił nam tajemnicę swej woli według swego upodobania.",
      "(Polega ona na tym), że postanowił, aby z nadejściem pełni czasów odnowić wszystko w Chrystusie — to, co jest na niebie, i to, co na ziemi.",
      "W nim też i my zostaliśmy losem wybrani, abyśmy się stali uwielbieniem jego chwały, przeznaczeni na to według wyroku tego, który wszystko sprawuje postanowieniem swej woli;",
      "my, którzy już przedtem nadzieję naszą położyliśmy w Chrystusie.",
      "W nim też i wy, kiedy usłyszeliście słowo prawdy, Ewangelię waszego zbawienia, uwierzywszy w niego, byliście naznaczeni pieczęcią obiecanego Ducha Świętego,",
      "który jest zadatkiem dziedzictwa naszego dla zupełnego odkupienia nabytku i dla uwielbienia jego chwały.",
      "Dlatego i ja, posłyszawszy o wierze waszej w Panu Jezusie i o miłości ku wszystkim świętym,",
      "nie przestaję składać za was podziękowań, pamiętając o was w modlitwach moich,",
      "ażeby Bóg Pana naszego Jezusa Chrystusa, Ojciec chwały, dał wam ducha mądrości i objawienia dla poznania go.",
      "Oby oświecił wzrok waszego serca, abyście wiedzieli, jaka jest nadzieja jego wezwania, jakie bogactwo chwały jego dziedzictwa w świętych",
      "i jak niezmierna jest wielkość mocy jego w nas, którzy wierzymy dzięki działaniu tej potężnej mocy.",
      "Moc tę okazał on w Chrystusie wskrzesiwszy go z martwych i nakazując zasiadać po swej prawicy w niebiesiech",
      "ponad wszelką zwierzchnością i władzą, ponad mocą, panowaniem i wszelkim imieniem, które może być wymówione nie tylko w tym, ale i w przyszłym życiu.",
      "I wszystko poddał pod stopy jego (Ps. 8,6), a jego samego ustanowił głową Kościoła.",
      "Kościół jest ciałem i pełnią tego, który we wszystkich dopełnia wszystkiego."
    ],
    [
      "I wy staliście się przedtem umarłymi przez występki i grzechy wasze,",
      "jakich niegdyś dopuszczaliście się na sposób tego świata, według księcia mocy powietrznych, tj. ducha działającego teraz w synach niedowiarstwa.",
      "Pośród nich niegdyś i my pędziliśmy życie w pożądliwościach naszego ciała czyniąc to, co się podobało ciału i złym myślom. I byliśmy z natury synami gniewu, jak i inni.",
      "Ale Bóg, który jest bogaty w miłosierdzie dla wielkiej miłości swojej, którą nas umiłował,",
      "gdyśmy byli umarłymi przez występki, ożywił nas w Chrystusie (bo łaską zbawieni jesteście),",
      "wzbudził z martwych, dozwolił zasiadać na niebiosach w Chrystusie Jezusie.",
      "Chciał przez to przyszłym wiekom okazać niezmierne bogactwo swej łaski, w dobroci względem nas w Chrystusie Jezusie.",
      "Łaską bowiem zostaliście zbawieni przez wiarę, i to nie z was, bo (i ona) jest darem Bożym,",
      "i nie z uczynków, aby się kto nie chlubił.",
      "Albowiem dziełem jego (tj. Boga) jesteśmy, stworzeni w Chrystusie Jezusie na dobre uczynki, które Bóg przedtem przygotował, byśmy je pełnili.",
      "Pamiętajcie przeto, że wy, niegdyś poganie z urodzenia, nazywani nieobrzezanymi przez tych, którzy nazywają się obrzezanymi od znaku ręką na ciele uczynionego,",
      "byliście wówczas bez Chrystusa, oddaleni od społeczności Izraela, obcy przymierzom i związanym z nimi obietnicom, nie mający nadziei i bez Boga na tym świecie.",
      "Teraz wszakże w Chrystusie Jezusie, wy, co niegdyś byliście dalekimi, staliście się bliskimi we krwi Chrystusowej.",
      "On bowiem jest pokojem naszym, który dwoje jednym uczynił, zburzywszy w ciele swoim rozgradzający mur nieprzyjaźni,",
      "znosząc zakon nieugiętych nakazów, aby czyniąc pokój, stworzyć w samym sobie z dwóch jednego nowego człowieka.",
      "I obydwóch w jednym ciele pojednał z Bogiem przez krzyż, umorzywszy (krzyżem) nieprzyjaźń w sobie samym.",
      "Przybył głosić pokój wam, którzy byliście daleko, i pokój tym, którzy byli blisko,",
      "ponieważ przez niego i jedni, i drudzy mamy przystęp w jednym Duchu do Ojca.",
      "Nie jesteście już więc obcymi i przychodniami, ale współobywatelami świętych i domownikami Boga,",
      "wzniesieni na fundamencie Apostołów i Proroków, którego kamieniem węgielnym jest sam Chrystus Jezus.",
      "W nim cała budowla z sobą spojona, rośnie w Kościół święty w Panu,",
      "do którego i wasza budowla należy jako mieszkanie Boże w Duchu."
    ],
    [
      "Dzięki temu ja, Paweł, więzień Chrystusa Jezusa za was pogan,",
      "jeżeli tylko słyszeliście o łasce Bożej danej mi ze względu na was,",
      "że przez objawienie oznajmiona mi została ta tajemnica, którą krótko opisałem wam wyżej.",
      "Czytając to możecie pojąć, jakie mam zrozumienie tajemnicy Chrystusowej,",
      "nieznanej ludziom dawnych pokoleń, tak jak teraz objawiona w Duchu jego świętym Apostołom i Prorokom:",
      "(tej mianowicie) że i poganie są współdziedzicami, współczłonkami w ciele i współuczestnikami obietnicy w Chrystusie Jezusie przez Ewangelię.",
      "Tej Ewangelii stałem się sługą według daru łaski Bożej danej mi przez Boga, przez skuteczną moc jego.",
      "Mnie, najmniejszemu ze wszystkich świętych, została dana ta łaska, aby poganom wieścił niedościgłe bogactwa Chrystusowe",
      "i oświecał wszystkich, jak wielkim jest dziełem ta tajemnica zakryta od wieków w Bogu, który wszystko stworzył",
      "(Dzięki niej) księstwa i moce na niebiosach poznają przez Kościół wieloraką mądrość Bożą",
      "według odwiecznego przeznaczenia, które (Bóg) wypełnił w Chrystusie Jezusie, Panu naszym.",
      "W nim, przez wiarę w niego, mamy ufność i śmiały przystęp (do Boga).",
      "Dlatego proszę, abyście nie upadali na duchu z powodu prześladowań moich za was, które są chlubą waszą.",
      "Z tej to przyczyny zginam kolana przed Ojcem,",
      "od którego bierze swe imię wszelkie ojcostwo na niebie i na ziemi,",
      "aby wam dał według bogactw chwały swojej, za sprawą jego Ducha wzmocnić się potężnie w wewnętrznego człowieka, tak",
      "żeby przez wiarę Chrystus zamieszkał w waszych sercach;",
      "abyście umocnieni i ugruntowani w miłości, mieli dosyć siły pojąć wraz ze wszystkimi świętymi, jak ona jest rozległa i daleka, wzniosła i głęboka;",
      "byście też mogli poznać, jak miłość Chrystusowa przewyższa wszelką wiedzę i (w ten sposób) byli napełnieni całą pełnością Bożą.",
      "A temu, który mocen jest uczynić daleko więcej, niż to, o co prosimy, albo pojmujemy według działającej w nas mocy,",
      "jemu (niech będzie) chwała w Kościele i w Chrystusie Jezusie na wszystkie czasy i na wieki wieków. Amen."
    ],
    [
      "Proszę was tedy, ja, więzień w Panu, abyście postępowali w sposób godny powołania, do którego jesteście wezwani,",
      "z całą pokorą, łagodnością i cierpliwością znosząc jedni drugich w miłości,",
      "starając się zachować jedność ducha, złączeni węzłem pokoju.",
      "Jedno ciało i jeden duch, tak jak wezwani zostaliście do jednej nadziei waszego wezwania.",
      "Jeden Pan, jedna wiara, jeden chrzest.",
      "Jeden Bóg i Ojciec wszystkich, który panuje nad wszystkimi, działa przez wszystkich i jest we wszystkich.",
      "A każdemu z nas dana jest łaska według miary daru Chrystusowego.",
      "Dlatego powiada (Pismo): Wstąpiwszy na wysokość wywiódł więźniów pojmanych i ludzi darami obdarzył (Ps. 68,18).",
      "A cóż to znaczy, że wstąpił, jeśli nie to, że najpierw zstąpił do głębokości ziemskich?",
      "Ten, który zstąpił, jest tym samym, co wstąpił ponad wszystkie nieba, aby napełnić wszystko.",
      "I ustanowił jednych apostołami, a drugich praojcami, innych ewangelistami, a innych jeszcze pasterzami i nauczycielami",
      "dla doskonalenia świętych w dziele posługiwania, ku budowaniu ciała Chrystusowego",
      "Aż wszyscy zejdziemy się w jedności wiary i poznania Syna Bożego, stając się ludźmi doskonałymi na miarę pełnego wzrostu dojrzałości Chrystusowej.",
      "Tak, abyśmy już nie byli chwiejącymi się dziećmi, unoszonymi każdym podmuchem wiatru nauki przez kłamliwą grę ludzką i przez podstęp wiodący na kręte ścieżki błędu,",
      "ale byśmy będąc szczerzy w miłości wzrastali we wszystko, w tym, który jest głową, tj. w Chrystusie.",
      "Z niego całe ciało złączone i zjednoczone wszystkimi spojeniami wzajemnych usług, według zakresu działania właściwego każdemu członkowi, przyczynia sobie wzrostu i buduje się w miłości.",
      "To więc powiadam i oświadczam w Panu, abyście już nie postępowali, jak postępują i poganie w próżności umysłu swego,",
      "mający rozum pogrążony w ciemnościach i dalecy od życia Bożego przez swą nieświadomość i zatwardziałość serca.",
      "Przytłoczeni rozpaczą oddali się rozpuście, dopuszczając się wszelkiej nieczystości przez nienasycenie.",
      "Ale wy nie tak poznaliście Chrystusa.",
      "Jeżeli jednak posłyszeliście o nim i w nim pouczeni zostaliście (według prawdy, która jest w Jezusie),",
      "to byście wraz z życiem dawniejszym pozbyli się z siebie dawniejszego człowieka, który niszczeje przez zwodnicze żądze,",
      "abyście odnowili się duchem umysłu waszego",
      "i przyodziali się w nowego człowieka, który według Boga stworzony jest w sprawiedliwości i w świętości prawdy.",
      "Dlatego odrzucając kłamstwo, mówcie każdy prawdę bliźniemu swemu, bo jesteśmy jedni drugich członkami.",
      "Gniewajcie się, ale nie grzeszcie: niech słońce nie zachodzi nad zagniewaniem waszym,",
      "nie dawajcie przystępu szatanowi. Kto kradł, niech już nie kradnie,",
      "lecz raczej niech pracuje, wykonując rękoma swymi to, co jest dobre, aby miał skąd udzielić potrzebującemu.",
      "Żadna mowa obmierzła niech nie wychodzi z ust waszych, ale tylko dobra ku zbudowaniu potrzebujących, aby stała się łaską dla słuchających.",
      "A nie zasmucajcie Ducha Świętego Bożego, którym naznaczeni jesteście na dzień odkupienia.",
      "Wszelkie zgorzknienie i unoszenie się, gniew, krzyk i złorzeczenie wraz z wszelką złością niech zostanie usunięte spośród was.",
      "A bądźcie jedni dla drugich łaskawi, miłosierni; przebaczajcie sobie nawzajem, tak jak i Bóg przebaczył wam w Chrystusie."
    ],
    [
      "Bądźcież tedy naśladowcami Bożymi jako synowie najmilsi",
      "i postępujcie w miłości, bo Chrystus umiłował was i wydał samego siebie za nas na dar i na ofiarę (łaskawie) przyjętą przez Boga.",
      "A rozpusta i wszelka nieczystość czy chciwość niech nie będą nawet wspominane między wami, jak przystoi świętym.",
      "Podobnie też i bezwstyd albo głupie mowy lub nieprzystojne żarty, jako nie należące do rzeczy, ale raczej składanie dziękczynienia.",
      "Bo o tym winniście być przekonani, że żaden cudzołożnik albo rozpustnik lub chciwiec (co jest bałwochwalstwem) nie ma dziedzictwa w Królestwie Chrystusowym i Bożym.",
      "Niech was nikt nie zwodzi próżnymi słowy, bo za to nadciąga gniew Boży na synów niedowiarstwa.",
      "Nie wchodźcie więc z nimi w uczestnictwo.",
      "Niegdyś bowiem byliście ciemnością, ale teraz jesteście światłością w Panu. Postępujcie jak synowie światłości.",
      "Bo owoc światłości polega na wszelkiej dobroci, sprawiedliwości i prawdzie.",
      "Ćwiczcie się w tym, co miłe jest Bogu,",
      "i nie miejcie nic wspólnego z płonnymi dziełami ciemności; raczej je zwalczajcie.",
      "Bo wstyd nawet i mówić, co się u nich dzieje tajemnie.",
      "A wszystko, co się zwalcza, przez światło na jaw wychodzi, bo cokolwiek staje się jawnym, światłością jest.",
      "Dlatego powiedziane jest: Zbudź się, który śpisz, i powstań z martwych, a oświeci cię Chrystus.",
      "Baczcie tedy pilnie, abyście postępowali nie jak nieroztropni,",
      "ale jako mądrzy, wyzyskując czas, ponieważ złe są dni.",
      "Nie bądźcie więc nierozważni, ale rozumiejący, jaka jest wola Boża.",
      "A nie upijajcie się winem, co wiedzie do rozpusty, ale napełniajcie się Duchem",
      "wygłaszając psalmy, hymny i pieśni duchowe, nucąc i śpiewając w sercach waszych Panu.",
      "A dzięki czyńcie zawsze i za wszystko Bogu i Ojcu w imię Pana naszego Jezusa Chrystusa.",
      "Bądźcie ulegli jedni drugim w bojaźni Chrystusowej.",
      "Niewiasty niech będą uległe mężom swym jak Panu,",
      "bo mąż jest głową żony, jak Chrystus jest głową Kościoła, ciała (swojego), którego jest Zbawicielem.",
      "A jak Kościół poddany jest Chrystusowi, tak też żony mężom swym we wszystkim (poddane być mają).",
      "Mężowie, miłujcie żony (wasze), jak i Chrystus umiłował Kościół i wydał za niego samego siebie,",
      "aby go uświęcić obmyciem wodą przez słowo.",
      "I zgotował sobie Kościół pełen chwały, nieskalany i bez zmazy, bez czegokolwiek, co by mu ujmę przynosiło, ale święty i niepokalany.",
      "Tak i mężowie mają miłować swoje żony, jak własne ciało. Kto miłuje żonę swoją, siebie samego miłuje.",
      "Nikt bowiem jeszcze nie miał w nienawiści ciała swego, ale je żywi i pielęgnuje, jak i Chrystus Kościół,",
      "bo jesteśmy członkami ciała jego.",
      "Dlatego opuści człowiek ojca i matką i złączy się z żoną swoją: i będą dwoje jednym ciałem (Rodz. 2,24).",
      "Tajemnica to wielka jest, a ja mówię o Chrystusie i o Kościele.",
      "Ale i każdy z was niech miłuje żonę swoją jak siebie samego, a żona niech się boi męża swego."
    ],
    [
      "Dzieci, bądźcie posłuszne rodzicom waszym w Panu, bo to jest rzecz słuszna.",
      "Czcij ojca twego i matkę — jest to pierwsze przykazanie z dołączeniem obietnicy:",
      "aby ci się dobrze działo i abyś długo żył na ziemi (Wyjśc. 20,12).",
      "A wy, ojcowie, nie pobudzajcie do gniewu dzieci waszych, ale wychowujcie je w karności i w nauce Pańskiej.",
      "Słudzy, bądźcie posłuszni panom ziemskim z bojaźnią i z lękiem, w prostocie serca waszego, tak jak Chrystusowi,",
      "służąc nie tylko pozornie, aby się ludziom podobać, ale jak słudzy Chrystusowi, wolę Bożą wypełniając z serca.",
      "Służąc z dobrą wolą jako Panu a nie ludziom,",
      "wiedzcie, że każdy wolny czy niewolnik odbierze od Pana to dobro, które wypełnia.",
      "A wy panowie, czyńcie im to samo i gróźb zaniechajcie, wiedząc, że tak wy, jak i oni macie Pana w niebiesiech, który nie ma względu na osoby.",
      "Wreszcie umacniajcie się w Panu i w potężnej jego mocy.",
      "Przyobleczcie się w zbroję Bożą, byście mogli się ostać zasadzkom diabelskim.",
      "Albowiem prowadzimy walkę nie z krwią i z ciałem, ale przeciw księstwom i władzom, przeciw rządcom świata tych ciemności, przeciw złym duchom w przestworzach niebieskich.",
      "Przeto przyobleczcie się w zbroję Bożą, abyście mogli stawić opór w zły dzień, i wypełniwszy wszystko, ostać się.",
      "Bądźcie zatem w pogotowiu, przepasawszy biodra wasze prawdą i przyodziawszy pancerz sprawiedliwości,",
      "a nogi obuwszy w gotowość Ewangelii pokoju.",
      "We wszystkim trzymajcie się tarczy wiary, którą moglibyście zagasić wszystkie strzały ogniste złego (ducha).",
      "Przyodziejcie też przyłbicę zbawienia i weźcie miecz ducha (którym jest słowo Boże),",
      "a w każdej modlitwie i w prośbie zanosząc błaganie w duchu w każdym czasie. Dlatego czuwajcie z całą wytrwałością błagając za wszystkich świętych",
      "i za mnie, aby kiedy otworzę moje usta, dana mi była mowa do śmiałego głoszenia tajemnicy Ewangelii.",
      "Dla niej to poselstwo sprawuję w okowach, tak, żebym też o niej z odwagą mówił, jak należy.",
      "A żebyście i wy wiedzieli, co się ze mną dzieje i co czynię, o tym wszystkim powiadomi was Tychikus, najmilszy brat i sługa wierny w Panu.",
      "Posłałem go do was właśnie w tym celu, abyście się dowiedzieli, co się z nami dzieje i żeby pocieszył serca wasze.",
      "Pokój (niech będzie) braciom i miłość z wiarą od Boga Ojca i Pana Jezusa Chrystusa.",
      "Łaska (niech będzie) ze wszystkimi, którzy miłują w nieskazitelności Pana naszego Jezusa Chrystusa.1"
    ]
  ],
  [
    [
      "Paweł i Tymoteusz, słudzy Chrystusa Jezusa, do wszystkich świętych w Chrystusie Jezusie, którzy są w Filippach z biskupami i diakonami.",
      "Łaska wam i pokój od Boga Ojca naszego i Pana Jezusa Chrystusa.",
      "Dzięki czynię Bogu mojemu, ilekroć was wspominam,",
      "zawsze we wszystkich modlitwach moich modląc się za was wszystkich z radością,",
      "za wasz współudział w Ewangelii od pierwszego dnia aż dotychczas.",
      "A ufam, że ten, który rozpoczął w was dobrą sprawę, dokona jej aż do dnia Chrystusa Jezusa.",
      "Jakże to jest słuszne, abym tak sądził o was, bo przecież noszę was w sercu, a wy wszyscy jesteście współuczestnikami radości mojej i w więzach moich, i w obronie, i w umacnianiu Ewangelii.",
      "Albowiem świadkiem mi jest Bóg, jak pragnę, abyście wszyscy byli w sercu Chrystusa Jezusa.",
      "A modlę się o to, aby miłość wasza pomnażała się nieustannie w umiejętności i we wszelkim zrozumieniu;",
      "abyście umieli rozeznać, co ważniejsze, a byli szczerzy i bez skazy na dzień Chrystusowy,",
      "napełnieni plonem sprawiedliwości przez Jezusa Chrystusa ku czci i chwale Bożej.",
      "A pragnę, bracia, abyście wiedzieli, że to, co się ze mną stało, wyszło raczej na korzyść Ewangelii,",
      "bo wieść o uwięzieniu moim głośna się stała dzięki Chrystusowi w całym pretorium i wszędzie indziej.",
      "Tak, że wielu z braci w Panu, ośmielonych więzami moimi z coraz większą odwagą bez bojaźni głosi słowo Boże.",
      "Niektórzy wprawdzie z zazdrości i w duchu zwady, ale inni z najlepszą wolą głoszą Chrystusa.",
      "Jedni z miłością, wiedząc, że jestem zdecydowany bronić Ewangelii,",
      "a inni nieszczerze i ze sprzeciwu sądząc, że przez to dodadzą ucisku moim więzom.",
      "Ale cóż z tego? Byleby tylko, dla formy czy w imię prawdy, Chrystus we wszelki sposób był głoszony: ja się z tego raduję i radować będę.",
      "Wiem przecież, że to mi pomoże do zbawienia za waszą modlitwą i przy pomocy ducha Jezusa Chrystusa.",
      "Zwłaszcza, że tego gorliwie pragnę i mam tę nadzieję, że w niczym nie zostanę zawstydzony, ale, jak zawsze, tak i teraz, nie ulęknę się i Chrystus uwielbiony będzie w moim ciele czy to przez życie, czy też przez śmierć.",
      "Bo dla mnie życiem jest Chrystus, a śmierć — zyskiem.",
      "A gdyby właśnie życie w ciele miało przynieść owoc mojej pracy, to sam nie wiem, co bym miał obrać.",
      "Z dwóch tedy stron jestem ściśniony, pragnę rozstać się z tym życiem, a być z Chrystusem, bo to daleko lepsze,",
      "ale i pozostać w ciele, bo to potrzebniejsze dla was.",
      "A to wiem na pewno, że pozostanę, a pozostanę dla was wszystkich, dla postępu waszego i radości z wiary,",
      "abyście się mogli wielce chlubić mną w Chrystusie Jezusie, kiedy znowu do was przybędę.",
      "Tylko sprawujcie się w sposób godny Ewangelii Chrystusowej, abym wtedy, kiedy przybędę i zobaczę was, albo też z oddalenia usłyszę o was, że trwacie jednomyślni w jednym duchu walcząc o wiarę Ewangelii.",
      "A w niczym nie dajcie się zastraszyć przeciwnikom. Wiara, która dla nich jest znakiem zatracenia, dla was jest znakiem zbawienia, i to od Boga.",
      "Wam bowiem dane jest dla Chrystusa, abyście nie tylko w niego wierzyli, ale żebyście także dla niego cierpieli,",
      "tocząc tę samą walkę, którą we mnie widzieliście, a o której teraz słyszycie."
    ],
    [
      "Jeśli jest tedy jakaś zachęta w Chrystusie, jakaś pociecha miłości, jakieś uczestnictwo duchowe lub serce współczujące,",
      "dopełnijcie mojej radości, abyście jedną byli ożywieni myślą i jednaką mając miłość, jednomyślnie na jedno się zgadzali.",
      "Nie wywołujcie waśni ani też nie czyńcie nic dla próżnej chwały, ale w pokorze niech jeden drugiego uznaje za wyższego od siebie.",
      "Niech każdy ma na uwadze nie (tylko) to, co się jemu należy, ale i to, co innym.",
      "To bowiem rozumiejcie wśród siebie, co i w Chrystusie Jezusie,",
      "który mając naturę Bożą i równość z Bogiem nie przywłaszczoną, nie strzegł jej zazdrośnie,",
      "ale wyniszczył samego siebie, przyjąwszy naturę sługi, stawszy się podobnym do ludzi, i dla swego sposobu życia uznany za człowieka.",
      "Uniżył samego siebie, stawszy się posłusznym aż do śmierci, a była to śmierć krzyżowa.",
      "Dlatego też Bóg wywyższył go i nadał mu imię przewyższające wszelkie imię,",
      "aby na imię Jezusa zginało się wszelkie kolano mieszkańców niebios, ziemi i podziemia,",
      "i żeby w każdym języku wyznawano, że Jezus Chrystus jest Panem w chwale Boga Ojca.",
      "Przeto najmilsi moi — jak byliście zawsze posłuszni — nie tylko w czasie mej obecności, ale daleko bardziej teraz, gdy jestem nieobecny, ze drżeniem i bojaźnią o zbawienie wasze się troszczcie.",
      "Albowiem Bóg jest tym, który w was wywołuje chęć i sprawia wykonanie według (swego) upodobania.",
      "Wykonujcie wszystko bez szemrania i roztrząsania,",
      "abyście byli nienaganni i szczerzy, abyście zostali synami Bożymi, bez skazy wśród złego i przewrotnego pokolenia.",
      "Jaśniejcie w nim jak gwiazdy nad światem, przechowując słowo żywota ku chwale mojej na dzień Chrystusowy, (na dowód), że nie na próżno biegłem w zawody i nie na próżno się trudziłem.",
      "Ale gdybym nawet i krew własną przelał na ofiarę i na posługę wiary waszej, cieszę się i raduję razem z wami.",
      "Podobnie i wy cieszcie się i radujcie ze mną.",
      "A mam nadzieję w Panu Jezusie, że wnet poślę do was Tymoteusza, abym i ja był dobrej myśli dowiedziawszy się, co się z wami dzieje.",
      "Nie mam bowiem nikogo, który by tak się ze mną zgadzał, a równie serdecznie troszczył o was.",
      "Bo wszyscy tylko swego szukają, nie tego, co jest Jezusa Chrystusa.",
      "A o tym, jak jest wypróbowany, dowiedzcie się choćby z tego, że jak syn ojcu służył mi w głoszeniu Ewangelii.",
      "Jego to właśnie mam nadzieję posłać, skoro tylko się dowiem, co będzie ze mną.",
      "A ufam w Panu, że i sam rychło (do was) przybędę.",
      "Uznałem za konieczne wysłać do was Epafrodyta, brata, pomocnika i towarzysza broni, a waszego wysłannika i sługę w mojej potrzebie.",
      "Tęsknił do was wszystkich i martwił się, że słyszeliście o jego chorobie.",
      "Bo też w rzeczy samej był już bliski śmierci, ale Bóg zlitował się nad nim, a nie tylko nad nim, ale i nade mną, aby mi do jednego smutku nie dodawać drugiego.",
      "Tym rychlej tedy posłałem go, abyście zobaczyli go znowu i uradowali się, a ja, żebym mniej doznał smutku.",
      "Przyjmijcie go przeto w Panu z całą radością i okazujcie cześć takim ludziom.",
      "Bo dla sprawy Chrystusowej bliski już był śmierci i przestał troszczyć się o swoje życie, byle tylko zastąpić was w usłudze, której nie mogliście wobec mnie dopełnić."
    ],
    [
      "W końcu, bracia moi, weselcie się w Panu. Na powtarzanie wam tych samych rzeczy mnie nie szkoda trudu, a was to może umocnić.",
      "Strzeżcie się psów, baczcie na złych pracowników, miejcie na oku okaleczeńców.",
      "Bo prawdziwie wybrani jesteśmy my, którzy w duchu Bożym służymy i chlubimy się w Chrystusie Jezusie, a w ciele ufności nie pokładamy,",
      "chociaż ja mógłbym i co do ciała mieć ufność. Jeśli kto inny sądzi, że może pokładać ufność w ciele, to tym bardziej ja.",
      "Bo pochodzę z rodu Izraela, z pokolenia Beniamina, zostałem obrzezany dnia ósmego, Hebrajczyk z Hebrajczyków, w wypełnianiu Zakonu — faryzeusz,",
      "w żarliwości — prześladowca Kościoła, a co do sprawiedliwości opartej na Zakonie — bez zarzutu.",
      "Ale to, co było dla mnie korzyścią, dla Chrystusa uznałem za stratę.",
      "I owszem, wszystko uznam za stratę wobec wzniosłego poznania Chrystusa Jezusa Pana mojego, dla którego porzuciłem wszystko i uznam za gnój, byle Chrystusa pozyskać.",
      "Oby znaleziono mnie w nim nie z tą moją sprawiedliwością, która jest z Zakonu, ale z tą, która płynie z wiary w Chrystusa, ze sprawiedliwością, która jest z Boga przez wiarę.",
      "(Ona to sprawi), że poznam jego samego i potęgę jego zmartwychwstania oraz uczestnictwo w cierpieniach jego przez upodobnienie do jego śmierci,",
      "aby w każdym wypadku dostąpić powstania z martwych.",
      "I to nie dlatego, jakobym to już osiągnął albo już stał się doskonałym, ale biegnę za tym, aby jakoś uchwycić to, w co sam zostałem uchwycony przez Chrystusa Jezusa.",
      "Bracia, nie sądzę, abym to już uchwycił. Ale o jednym jestem przekonany, że zapominając o wszystkim, co jest poza mną,",
      "zdążam ku temu, co jest przede mną, biegnę do celu, do nagrody z nieba, którą jest Boże wezwanie w Chrystusie Jezusie.",
      "Wszyscy przeto, którzy jesteśmy doskonali, tak to rozumiejmy, a jeżeli o czym inaczej myślicie, i to Bóg wam wyjaśni.",
      "Wszakże w tym, cośmy już osiągnęli, postępujmy według jednakowej zasady.",
      "Naśladowcami moimi bądźcie, bracia i zapatrujcie się na tych, którzy tak postępują, jak tego w nas wzór macie.",
      "Bo wielu, o których często wam mówiłem (a i teraz ze łzami mówię), postępuje tak, jak nieprzyjaciele krzyża Chrystusowego:",
      "ich celem jest zguba, ich bogiem jest brzuch, a chwałą — ubieganie się o rzeczy ziemskie w upodleniu.",
      "Ale co do nas, to my przebywamy w niebiesiech, skąd też oczekujemy Zbawiciela, Pana Jezusa Chrystusa,",
      "który przemieni ciało naszego uniżenia i upodobni je do ciała chwały swojej tą mocą, którą też może poddać sobie wszystko."
    ],
    [
      "Przeto, bracia moi najdrożsi i ukochani, wesele moje i korono moja, w ten sposób trwajcie w Panu, najmilsi.",
      "Proszę Ewodię i Syntychę proszę, aby były zgodne w Panu.",
      "Proszę też i ciebie, wierny mój towarzyszu, pomagaj im, bo dla Ewangelii walczyły razem ze mną, z Klemensem i z innymi pomocnikami moimi, których imiona są w księdze żywota.",
      "Weselcie się w Panu zawsze, mówię powtórnie: Weselcie się.",
      "Skromność wasza niech będzie znana wszystkim ludziom: Pan blisko jest.",
      "Nie troszczcie się o nic, ale potrzeby wasze Bogu powierzajcie w każdej modlitwie i dziękczynnej prośbie.",
      "A pokój Boży, który przewyższa wszelkie pojęcie, będzie strzegł serc waszych i umysłów waszych w Chrystusie Jezusie.",
      "Wreszcie, bracia, miejcie na myśli wszystko to, co jest prawdziwe, co szlachetne, co sprawiedliwe, co święte, co miłe, co chlubne, co dotyczy cnoty i godne jest pochwały.",
      "Czego się ode mnie nauczyliście i przyjęliście, coście słyszeli i widzieli we mnie — to czyńcie, a Bóg pokoju będzie z wami.",
      "Uradowałem się wielce w Panu, że znowu przecież rozkwitło w was takie staranie o mnie, jak przedtem, tylko sposobności ku temu nie mieliście.",
      "Nie mówię tego z powodu niedostatku, nauczyłem się bowiem wystarczać sobie w potrzebach swoich.",
      "Umiem być ubogim, umiem i żyć dostatnio; we wszystkich przypadkach życia jestem wyćwiczony, czy to trzeba sytym być, czy łaknąć, opływać we wszystko, czy cierpieć niedostatek.",
      "Wszystko mogę w tym, który mnie umacnia.",
      "Wszakże dobrze uczyniliście, przychodząc mi z pomocą w potrzebie.",
      "Wszak wy, Filipianie, sami dobrze o tym wiecie, że w początkach (głoszenia) Ewangelii, gdy opuściłem Macedonię, żaden kościół oprócz was jednych nie dzielił się ze mną tym, co się daje i otrzymuje.",
      "Już do Tesaloniki niejednokrotnie posyłaliście mi na potrzeby.",
      "(Nie mówię tego) żeby domagać się datku, ale szukam owocu, który by pomnażał się na dobro wasze.",
      "Bo mam wszystko i to w obfitości; jestem dostatecznie zaopatrzony po otrzymaniu od Epafrodyta tego, coście przysłali: miłej Bogu ofiary, wonności wdzięcznej i przyjemnej.",
      "A Bóg mój zaspokoi wszelkie potrzeby wasze według bogactw swoich w chwale, w Chrystusie Jezusie.",
      "A Bogu i Ojcu naszemu (niech będzie) chwała na wieki wieków. Amen.",
      "Pozdrówcie każdego świętego w Chrystusie Jezusie.",
      "Pozdrawiają was bracia, którzy są ze mną. Pozdrawiają was święci wszyscy, a zwłaszcza ci, co są z cesarskiego domu.",
      "Łaska Pana Jezusa Chrystusa (niech będzie) z duchem waszym. Amen.1"
    ]
  ],
  [
    [
      "Paweł, z woli Bożej Apostoł Chrystusa Jezusa, i Tymoteusz brat,",
      "do świętych i wiernych braci w Chrystusie, którzy są w Kolosach. Łaska wam i pokój od Boga Ojca naszego.",
      "Modląc się za was zawsze dzięki czynimy Bogu i Ojcu Pana naszego Jezusa Chrystusa,",
      "bo dowiedzieliśmy się o wierze waszej w Chrystusa Jezusa i o miłości, którą okazujecie wszystkim świętym.",
      "(A czynicie to) dla nadziei oczekującej was w niebiesiech, o której posłyszeliście w nauce prawdy Ewangelii.",
      "Dotarła ona i do was, jak i na świat cały, gdzie wzrasta i owocuje, jak i wśród was od owego dnia, którego usłyszeliście i poznaliście łaskę Bożą w prawdzie.",
      "Pouczył was o tym Epafras, najmilszy współsługa nasz, a dla was wierny sługa Chrystusa,",
      "który też oznajmił nam o miłości waszej w duchu.",
      "Dlatego też i my od tego dnia, gdy to posłyszeliśmy, nie przestajemy modlić się za was i prosić, abyście w całej pełni poznali wolę jego we wszelkiej mądrości i pojmowaniu duchowym.",
      "Abyście też postępowali w sposób godny Pana, podobając mu się we wszystkim, przynosząc owoc przez każdy dobry uczynek i wzrastając w poznawaniu Boga.",
      "A umocnieni wszelką mocą, według potęgi jego chwały, we wszelkiej cierpliwości i wytrwałości,",
      "dzięki czyńcie Ojcu z radością, że nas uczynił godnymi, abyśmy się stali uczestnikami dziedzictwa świętych w światłości.",
      "(Bóg) wybawił nas z mocy ciemności i przeniósł do królestwa swego umiłowanego Syna.",
      "W nim mamy odkupienie i odpuszczenie grzechów.",
      "On jest obrazem Boga niewidzialnego, pierworodnym wszelkiego stworzenia.",
      "Albowiem w nim wszystkie rzeczy zostały stworzone na niebie i na ziemi, widzialne i niewidzialne: trony, państwa, księstwa i władze.",
      "Wszystko przez niego i dla niego zostało stworzone, a on jest przed wszystkimi i wszystko w nim trwa.",
      "On jest też głową tego ciała, Kościoła, początkiem i pierworodnym z umarłych, aby sam we wszystkim zachował pierwszeństwo.",
      "Bo spodobało się (Bogu), aby przebywała w nim wszelka pełność oraz",
      "aby przezeń wszystko, co jest na ziemi, czy co jest w niebiesiech, w nim się pojednało, po nastaniu pokoju przez krew krzyża jego.",
      "I was, którzyście byli niegdyś obcymi i nieprzyjaciółmi pogrążonymi umysłem w złych uczynkach,",
      "pojednał teraz w ciele przez śmierć ciała swego, aby stawić przed sobą jako świętych, nieskalanych i wolnych od wszelkiego zarzutu,",
      "pod warunkiem, że będziecie trwać w wierze ugruntowani, stateczni i niezachwiani w nadziei Ewangelii, którą usłyszeliście, gdy ogłoszona została wszelkiemu stworzeniu pod niebem. Jej to, ja, Paweł, stałem się sługą.",
      "Teraz raduję się w cierpieniach za was i dopełniam na ciele własnym tego, czego brakuje cierpieniom ciała Chrystusowego,",
      "to jest Kościoła. Jego to sługą stałem się w zleconym mi przez Boga włodarstwie wśród was, aby wypełnić słowo Boże.",
      "(Jest ono) tajemnicą zakrytą przed wiekami wobec narodów, a teraz objawioną jego świętym.",
      "Im to Bóg chciał ukazać jak wielkie jest bogactwo chwały tej tajemnicy między poganami; a to jest Chrystus wśród was, nadzieja chwały.",
      "Głosimy go my, upominając każdego człowieka i nauczając go we wszelkiej mądrości, aby każdego uczynić doskonałym w Chrystusie.",
      "Nad tym to pracuję, walcząc mocą jego, która działa we mnie skutecznie."
    ],
    [
      "Pragnę bowiem, abyście wiedzieli o tym, jak usilnie troszczę się o was i o tych, którzy są w Laodycei i o innych, co mnie osobiście nie widzieli.",
      "(Staram się o to) aby doznały pociechy ich serca, a w miłości złączeni (osiągnęli) całe bogactwo pełnego zrozumienia i (doszli) do poznania tajemnicy Boga, Chrystusa,",
      "w którym ukryte są wszystkie skarby mądrości i wiedzy.",
      "Mówię wam o tym, aby was nikt nie zwiódł zręcznymi słowami.",
      "Bo chociaż ciałem jestem nieobecny, ale duchem jestem z wami i raduję się widząc ład, jaki panuje wśród was i trwałość waszej wiary w Chrystusa.",
      "Jakoście tedy przyjęli Chrystusa Jezusa, Pana, tak według niego postępujcie,",
      "wkorzenieni w niego i zrośnięci z nim, a umocnieni w wierze tak, jak was nauczono, nieustannie składając dziękczynienie.",
      "Baczcie, aby was kto nie zwiódł i nie wziął do niewoli przez filozofię oraz przez czcze urojenia oparte na podaniach ludzkich i na żywiołach świata, a nie na Chrystusie.",
      "Bo w nim cała pełność bóstwa zamieszkuje cieleśnie.",
      "I w nim jesteście napełnieni, bo on jest głową wszystkich księstw i zwierzchności.",
      "W nim też zostaliście obrzezani, jednakże nie obrzezaniem dokonywanym ręką, lecz obrzezaniem Chrystusowym, polegającym na zwleczeniu z siebie ciała pożądającego.",
      "We chrzcie zostaliście razem z nim pogrzebani, w nim też powstaliście przez wiarę w potęgę Boga, który go wskrzesił.",
      "I was, którzy byliście umarli w grzechach i w waszym nieobrzezanym ciele ożywił razem z nim przebaczając nam wszystkie grzechy.",
      "Zmazał tekst, zawierający dekrety przeciw nam wymierzone, i zniszczył go przybiwszy do krzyża,",
      "(przez) co rozbroił księstwa i władze, śmiało czyniąc z nich widowisko i na krzyżu swoim triumfując nad nimi.",
      "Niechże was tedy nikt nie sądzi w sprawach pokarmu, albo napoju, czy też w sprawach jakiego święta, nowiu czy szabatu.",
      "Bo są to tylko cienie rzeczy przyszłych, a (rzeczywistością) jest ciało Chrystusowe.",
      "Niechaj nikt wdzierając się w dziedzinę rzeczy, których nie widział i daremnie nadymając się myślami cielesnymi, nie pozbawi was nagrody przez skłonienie do uniżania się i do kultu aniołów.",
      "Taki bowiem nie trwa przy głowie, z której całe ciało spojeniami i wiązaniami opatrzone i razem złączone wzrasta na pomnożenie Boże.",
      "Jeśli umarliście z Chrystusem dla żywiołów świata tego, czemuż jeszcze, jak gdybyście żyli w świecie, podlegacie nakazom:",
      "nie ruszać, nie kosztować, nie dotykać.",
      "Wszystko to przez samo używanie niszczeje, a oparte jest na nakazach i naukach ludzkich.",
      "Ma to (jedynie) pozór mądrości w samowolnych kultach, uniżaniu się i umartwianiu ciała, a nie zasługuje na cześć (bo służy) nasyceniu ciała."
    ],
    [
      "Skoro zatem powstaliście razem z Chrystusem, zdążajcie do tego, co jest w górze, gdzie i Chrystus zasiadł na prawicy Bożej.",
      "Myślcie o tym, co na szczytach, a nie co na ziemi.",
      "Umarliście przecież, a życie wasze ukryte jest z Chrystusem w Bogu.",
      "Gdy Chrystus, życie wasze, ukaże się, wówczas i wy ukażecie się razem z nim w chwale.",
      "Umartwiajcie tedy członki (wasze), które są ziemskie: rozpustę, nieczystość, namiętność, złą pożądliwość i chciwość będącą bałwochwalstwem.",
      "Bo za te rzeczy zbliża się gniew Boży na niewiernych synów.",
      "Niegdyś postępowaliście i wy podobnie, kiedy wśród nich żyliście.",
      "Ale teraz odrzućcie to wszystko: gniew, zapalczywość, złość, bluźnierstwo i plugawą mowę z ust waszych.",
      "Nie kłamcie jedni wobec drugich, bo zwlekliście z siebie starego człowieka z jego uczynkami,",
      "a przyoblekliście się w nowego, który (wciąż) się odnawia ku doskonałemu poznaniu na wzór tego, który go stworzył.",
      "(W tym odnowieniu) nie masz Greka ni Żyda, obrzezanego czy nieobrzezanego, barbarzyńcy i Scyty, wolnego i niewolnika, ale wszystko i we wszystkim Chrystus.",
      "Przyobleczcież się tedy jako wybrani Boży, święci i umiłowani, w tkliwe miłosierdzie, w dobroć, w pokorę, w łagodność i w cierpliwość.",
      "Znoście jedni drugich i wybaczajcie sobie, gdyby kto miał skargę przeciw komu: jak Pan przebaczył wam, tak i wy.",
      "A ponad to wszystko (miejcie) miłość, która jest węzłem doskonałości.",
      "A pokój Chrystusowy, do którego też wezwani zostaliście w jednym ciele, niech sprawuje rządy w sercach waszych; i bądźcie zawsze wdzięczni.",
      "Słowo Chrystusowe niech przebywa w was w nadmiarze, abyście z wszelką mądrością jedni drugich nauczali i krzepili przez psalmy, hymny i pieśni duchowe, w łasce śpiewając Bogu w sercach waszych.",
      "Wszystko, cokolwiek czynicie w słowie lub uczynku, wszystko w imię Pana Jezusa (czyńcie), dziękując przez niego Bogu Ojcu.",
      "Niewiasty, bądźcie poddane mężom, jak przystoi w Panu.",
      "Mężowie, miłujcie żony (wasze) i nie bądźcie przykrymi dla nich.",
      "Dzieci, bądźcie posłuszne rodzicom we wszystkim, bo to się podoba w Panu.",
      "Ojcowie, nie rozdrażniajcie dzieci waszych, aby nie traciły ducha.",
      "Słudzy, bądźcie we wszystkim posłuszni panom ziemskim, służąc nie tylko pozornie, aby się ludziom podobać, ale szczerym sercem w bojaźni Bożej.",
      "Cokolwiek czynicie, z serca czyńcie jako Panu, a nie ludziom.",
      "Wiedząc, że od Pana otrzymacie zapłatę dziedzictwa, Panu Chrystusowi służcie.",
      "Bo kto krzywdzi, otrzyma zapłatę za to, że postępował niegodnie, a (tam) nie ma względu na osobę."
    ],
    [
      "Panowie, oddawajcie sługom (waszym), co słuszne i sprawiedliwe wiedząc, że i wy macie Pana w niebiesiech.",
      "Nie ustawajcie w modlitwie, a bądźcie podczas niej czujni składając dziękczynienie.",
      "A módlcie się zarazem i za nas, aby Bóg otworzył nam wrota wymowy dla głoszenia tajemnicy Chrystusowej (dla której stałem się więźniem),",
      "ażebym ją głosił w sposób właściwy.",
      "Z tymi, którzy nie należą do nas, postępujcie zgodnie z zasadami mądrości, licząc na czas.",
      "Mowa wasza (niech będzie) zawsze uprzejma i zaprawiona solą, abyście wiedzieli, jak każdemu odpowiedzieć należy.",
      "O tym wszystkim, co mnie dotyczy, oznajmi wam Tychikus, najmilszy brat i wierny sługa, a współsługa w Panu.",
      "Właśnie dlatego posłałem go do was razem z Onezymem, najdroższym i wiernym bratem, pochodzącym spośród was, aby was powiadomił, co się dzieje z nami i",
      "żeby pocieszył wasze serca. Oni opowiedzą wam wszystko, co się tutaj dzieje.",
      "Pozdrawia was Arystarch, współwięzień mój, i Marek, krewny Barnaby, którego już wam poleciłem. Gdyby przybył do was, przyjmijcie go.",
      "(Pozdrawia was) i Jezus zwany Justusem. Z Żydów są to jedyni pomocnicy moi w pracy około Królestwa Bożego, którzy stali się moją pociechą.",
      "Pozdrawia was Epafras, pochodzący spośród Was, sługa Chrystusa Jezusa, zawsze troskliwy o was w modlitwach, byście stali się doskonałymi i pełnymi wszelkiej woli Bożej.",
      "A świadczę o nim, że nie szczędzi trudu dla was i dla tych, którzy są w Laodycei i w Hierapolis.",
      "Pozdrawia was Łukasz, lekarz najmilszy, i Demas.",
      "Pozdrówcie braci z Laodycei oraz Nymfasa wraz z domowym jego kościołem.",
      "A gdy list ten u was odczytany będzie, postarajcie się, ażeby odczytany był także w kościele Laodycejczyków, a sami odczytajcie ten, który wysłany był do Laodycejczyków.",
      "Powiedzcie też Archippowi: Bacz, abyś wypełnił posługę, którą otrzymałeś w Panu.",
      "Pozdrowienie ręką moją, Pawłową. Pamiętajcie na więzy moje. Łaska (niech będzie) z wami.1"
    ]
  ],
  [
    [
      "Paweł, Sylwan i Tymoteusz do kościoła Tesaloniczan w Bogu Ojcu i w Panu Jezusie Chrystusie. Łaska wam i pokój.",
      "Dzięki składamy Bogu zawsze za was wszystkich, wspominając was w modlitwach naszych",
      "i nieustannie przypominając przed Bogiem i Ojcem naszym o dziele waszej wiary, wysiłku miłości oraz wytrwaniu w nadziei Pana naszego Jezusa Chrystusa.",
      "A wiemy też, umiłowani przez Boga bracia, jak zostaliście wyróżnieni;",
      "Ewangelię bowiem oznajmiliśmy wam nie tylko słowem, ale też z mocą i z Duchem Świętym i z wielką pewnością. Sami to wiecie, jakimi byliśmy wśród was dla waszego dobra.",
      "Wy też staliście się naśladowcami naszymi i Pańskimi przyjąwszy naukę wśród wielu prześladowań z weselem Ducha Świętego,",
      "tak że staliście się wzorem dla wszystkich wiernych w Macedonii i w Achai.",
      "Od was bowiem rozszerzyło się słowo Pańskie nie tylko w Macedonii i w Achai, ale do wszystkich okolic dotarła wasza wiara w Boga, tak że nawet mówić o tym nie trzeba.",
      "Bo sami oni głoszą o nas, jakiego doznaliśmy u was przyjęcia i jakeście się nawrócili do Boga od bałwanów, aby służyć Bogu żywemu i prawdziwemu",
      "i oczekiwać Syna jego z niebios, którego wzbudził z martwych, Jezusa, który nas ocala od nadchodzącego gniewu."
    ],
    [
      "Wszak sami wiecie, bracia, że nasze przybycie do was nie było daremne,",
      "ale kiedyśmy, jak wiecie, doznali przedtem utrapień i zniewag w Filippach, zaufawszy Bogu naszemu głosiliśmy wam Ewangelię wśród wielu niepokojów.",
      "A upominanie nasze nie wypływało z błędu, nieczystej pobudki albo podstępu,",
      "lecz tak, jak Bóg uznał nas za godnych, aby nam zwierzona była Ewangelia, tak też i przepowiadamy, aby się nie ludziom podobać, ale Bogu, który bada serca nasze.",
      "Nigdy zaiste nie przemawialiśmy słowami pochlebnymi, jak wiecie, ani też nie powodowaliśmy się chciwością, jak tego świadkiem jest Bóg.",
      "Nie szukaliśmy również chwały u ludzi ani u was, ani u innych,",
      "chociaż mogliśmy zażywać powagi jako wysłannicy Chrystusa. Przeciwnie, postępowaliśmy wobec was łaskawie, jak piastunka tuląca swoje dzieci.",
      "Tak staliście się nam bliscy, że chętnie nie tylko Ewangelię Bożą, ale nawet i życie nasze oddać byliśmy gotowi, bo wielceśmy was umiłowali.",
      "Wszak pamiętacie, bracia, pracę naszą i znój: pracując nocą i we dnie, aby dla nikogo z was nie być ciężarem, głosiliśmy wam Ewangelię Bożą.",
      "Wy sami wraz z Bogiem jesteście świadkami, jak święcie, sprawiedliwie i nienagannie postępowaliśmy z wami, którzyście uwierzyli.",
      "Wszak wiecie, że każdego z was, jak ojciec swe dzieci, prosiliśmy, zachęcaliśmy i zaklinaliśmy,",
      "byście kroczyli drogą godną Boga, który was wzywa do swego królestwa i chwały.",
      "Dlatego my także dzięki składamy Bogu nieustannie, że kiedy usłyszeliście od nas słowo Boże, przyjęliście je nie jako słowo ludzkie, ale (jak jest w istocie) jako słowo Boże. Działa też ono w was, wierzących.",
      "Wy bowiem, bracia, staliście się naśladowcami kościołów Bożych, które w Judei zgromadzają się w Chrystusie Jezusie, bo takich samych cierpień doznaliście od rodaków waszych, jakich one doznają od Żydów,",
      "którzy i Pana Jezusa zabili, i proroków, i nas prześladowali: zarówno Bogu niemili, jak i wszystkim ludziom przeciwni.",
      "Zabraniają nam nauczać narody, aby były zbawione; w taki sposób nieustannie dopełniają miary swych grzechów. Ale już spadł na nich gniew, mający trwać aż do końca.",
      "My tedy, bracia, niestety oddzieleni od was — choć na krótki tylko czas, i tylko ciałem, a nie sercem — z tym większym upragnieniem usiłowaliśmy was zobaczyć.",
      "Dlatego chcieliśmy, zwłaszcza ja, Paweł, przybyć do was niejednokrotnie, ale przeszkodził nam szatan.",
      "Bo kto jest nadzieją naszą, weselem i wieńcem chwały, jeśli nie wy, przed Panem naszym Jezusem, na dzień jego przyjścia?",
      "Zaiste, wy jesteście chwałą naszą i radością."
    ],
    [
      "Dlatego też, nie mogąc tego znosić dłużej, woleliśmy pozostać w Atenach sami,",
      "a do was wysłaliśmy Tymoteusza, brata naszego i sługę Bożego w głoszeniu Ewangelii Chrystusa, aby was pocieszył i utwierdził w wierze waszej,",
      "aby nikt nie zachwiał się w udrękach, do których, jak sami wiecie, jesteście przeznaczeni.",
      "Bo kiedy u was byliśmy, zapowiadaliśmy wam, że będziemy prześladowani, co się też i stało, jak wam wiadomo.",
      "Dlatego i ja nie mogąc dłużej wytrzymać, posłałem do was, aby się dowiedzieć o waszej wierze, żeby was kusiciel nie zwiódł, a wysiłek nasz nie okazał się daremny.",
      "Teraz jednak, kiedy Tymoteusz przybył od was do nas, uradował nas wieścią o wierze i miłości waszej, a także o tym, że macie nas zawsze w dobrej pamięci, pragnąc nas zobaczyć, jak i my was.",
      "Przez wiarę waszą doznaliśmy z was, bracia, wielkiej pociechy w każdej naszej potrzebie i udręce.",
      "Teraz bowiem żyjemy, skoro wy trwacie w Panu.",
      "Jakąż podziękę złożyć możemy Bogu za was, za całą radość, której doznajemy z was przed Bogiem naszym.",
      "Nocą i we dnie najusilniej go błagamy, aby pozwolił nam ujrzeć was i dopełnić tego, czego brakuje jeszcze waszej wierze.",
      "Oby sam Bóg i Ojciec nasz, i Pan nasz Jezus wyprostował naszą drogę ku wam!",
      "Niechaj Pan rozmnoży was i niech napełni ponad miarę miłością wzajemną i ku wszystkim, jaką i my odczuwamy ku wam:",
      "a tak niechaj utwierdzi serca wasze w świętości nienagannej przed Bogiem i Ojcem naszym, na przyjście Pana naszego Jezusa ze wszystkimi świętymi jego."
    ],
    [
      "W końcu zaś, bracia, prosimy was i błagamy przez Pana Jezusa: jak was pouczyliśmy, co należy czynić, aby podobać się Bogu, i jak właśnie postępujecie, tak czyńcie na tej drodze coraz większe postępy.",
      "Przecież wiecie, jakie przykazania dałem wam od Pana Jezusa.",
      "Albowiem Bóg pragnie uświęcenia waszego: żebyście strzegli się rozpusty",
      "i żeby każdy z was umiał utrzymywać swe ciało w świętości i szacunku,",
      "a nie w żądzy zmysłowej, jak to czynią narody, które Boga nie znają;",
      "niechaj też nikt w tej dziedzinie nie poważy się na podstęp albo na gwałt wobec brata swego, bo mścicielem wszystkich takich przestępstw jest Pan, jakośmy to wam zapowiedzieli i zaświadczyli.",
      "Nie powołał nas bowiem Bóg do nieczystości, ale do uświęcenia.",
      "Przeto kto gardzi (tymi nakazami), nie człowiekiem gardzi, ale Bogiem, który dał także swego Ducha Świętego, aby przebywał wśród nas.",
      "A o miłości braterskiej nie mamy potrzeby pisać do was, bo sami nauczeni jesteście przez Boga, żeby się miłować wzajemnie.",
      "Czynicie to zresztą względem wszystkich braci w całej Macedonii.",
      "Prosimy was tylko, bracia, abyście w tym coraz bardziej wzrastali i starali się usilnie o zachowanie spokoju, pilnując własnych spraw i własnymi rękoma pracując, jakośmy to wam nakazali,",
      "tak aby postępowanie wasze godnie przedstawiało się oczom obcych i abyście od nikogo nie potrzebowali wsparcia.",
      "A nie chcemy, bracia, abyście pozostawali w niewiedzy co do tych, którzy zasnęli: abyście się smucili jak inni, co nie mają nadziei.",
      "Jeśli bowiem wierzymy, że Jezus umarł i zmartwychwstał, tedy Bóg i tych, którzy zasnęli w Jezusie, przyprowadzi z nim.",
      "A powiadamy to wam według słowa Pańskiego, że my, którzy żyjemy, którzy pozostawieni jesteśmy na przyjście Pańskie, nie uprzedzimy tych, którzy zasnęli.",
      "Albowiem sam Pan na dany znak, na głos archanioła i na dźwięk trąby Bożej, zstąpi z nieba, a zmarli w Chrystusie powstaną pierwsi.",
      "Potem i my, którzy żyjemy, którzy pozostawieni jesteśmy, razem z nimi zostaniemy pochwyceni na obłoki, naprzeciw Pana w powietrze i tak zawsze z Panem pozostaniemy.",
      "Pocieszajcie więc jedni drugich tymi słowy."
    ],
    [
      "A o czasie i o godzinie nie potrzeba, bracia, byśmy wam pisali.",
      "Sami bowiem dokładnie wiecie, że dzień Pański przychodzi, jak złodziej w nocy.",
      "Właśnie gdy mówić będą: pokój i bezpieczeństwo, przyjdzie na nich zatracenie tak nagłe, jak bóle na niewiastę brzemienną, i nie ujdą.",
      "Lecz wy, bracia, nie pozostajecie w ciemnościach, w których dzień ów zaskoczyłby was jak złodziej.",
      "Tak, wszyscy jesteście dziećmi światłości i dziećmi dnia; nie należymy do nocy ani do mroku.",
      "Przeto nie zasypiajmy jak inni, ale czuwajmy i trzeźwymi bądźmy.",
      "Bo, którzy śpią, w nocy śpią, a którzy się upijają, w nocy są pijani.",
      "My zaś, którzy należymy do dnia, trzeźwymi bądźmy, przyodziani w pancerz wiary i miłości, nosząc jako przyłbicę nadzieję zbawienia.",
      "Nie przeznaczył nas bowiem Bóg na gniew, ale żebyśmy osiągnęli zbawienie przez Pana naszego Jezusa Chrystusa,",
      "który umarł za nas, byśmy, czy żyć będziemy, czy też gdy pomrzemy, wespół z nim żyli.",
      "Dlatego pocieszajcie się dla wzajemnego zbudowania, jak to czynicie.",
      "A prosimy was, bracia, abyście uznawali tych, którzy trudzą się wśród was, są waszymi przełożonymi w Panu i upominają was,",
      "abyście ich wielce miłowali dla ich pracy. Zachowujcie pokój między sobą.",
      "Prosimy was też, bracia, upominajcie krnąbrnych, pocieszajcie bojaźliwych, podtrzymujcie słabych, a cierpliwi bądźcie dla wszystkich.",
      "Baczcie, aby jeden drugiemu złem za złe nie odpłacał, ale zawsze usiłujcie świadczyć sobie wzajemnie i względem wszystkich to, co dobre.",
      "Zawsze się weselcie,",
      "módlcie się nieustannie,",
      "za wszystko dzięki składajcie, bo taka jest wola Boża w Chrystusie Jezusie względem was wszystkich.",
      "Ducha nie gaście,",
      "proroctw nie lekceważcie,",
      "doświadczajcie wszystkiego, a to, co dobre — zachowujcie.",
      "Unikajcie wszystkiego, co ma choćby pozór zła.",
      "A sam Bóg pokoju niech was we wszystkim uświęci; niechaj to wszystko, co w was jest: duch, dusza i ciało, zachowane będzie bez skazy na przyjście Pana naszego Jezusa Chrystusa.",
      "Ten, który was wzywa, wierny jest; on też tego dokona.",
      "Bracia, módlcie się i za nas.",
      "Pozdrówcie wszystkich braci pocałunkiem świętym.",
      "Zaklinam was przez Pana, aby list ten był przeczytany wszystkim braciom.",
      "Łaska Pana naszego Jezusa Chrystusa niech będzie z wami.1"
    ]
  ],
  [
    [
      "Paweł, Sylwan i Tymoteusz do kościoła Tesaloniczan w Bogu Ojcu naszym i Panu Jezusie Chrystusie.",
      "Łaska wam i pokój od Boga Ojca i Pana Jezusa Chrystusa.",
      "Dzięki zawsze czynić winniśmy Bogu za was, bracia, tak jak się godzi, że wiara wasza wielce się wzmaga, a miłość wzajemna w każdym z was coraz bardziej wzrasta.",
      "Tak, że i my sami chlubimy się wami w kościołach Bożych dzięki waszej wytrwałości i wierności wśród wszelkich prześladowań i ucisków, które musicie znosić. Są one dowodem sprawiedliwego sądu Bożego,",
      "że zostaniecie uznani za godnych Królestwa Bożego, za które cierpicie.",
      "Czyż nie jest sprawiedliwą u Boga rzeczą, aby tym, co uciskają, odpłacić uciskiem,",
      "a wam uciśnionym dać odpocznienie z nami, gdy objawi się z nieba Pan Jezus ze zwiastunami swej potęgi, w płomieniu ognistym,",
      "i wymierzać pocznie zapłatę tym, którzy Boga nie znają i nie są posłuszni Ewangelii Pana naszego Jezusa.",
      "Poniosą karę zatracenia wiecznego i odtrącenia od oblicza Pana oraz chwały jego potęgi,",
      "gdy przybędzie, aby być uwielbionym wśród świętych swoich i podziwianym wśród wszystkich, którzy uwierzą — a wy daliście przecież wiarę świadectwu naszemu w ów dzień.",
      "W tym oczekiwaniu modlimy się zawsze za was, aby Bóg nasz uznał was za godnych wezwania i skutecznie doprowadził do końca wszelkie pragnienie dobrych uczynków i dzieło wiary:",
      "aby wśród was rozsławione było imię Pana naszego Jezusa, a wy w nim, według łaski Boga naszego i Pana Jezusa Chrystusa."
    ],
    [
      "A co się tyczy przyjścia Pana naszego Jezusa Chrystusa i naszego z nim połączenia, prosimy was, bracia,",
      "abyście nie pozwolili tak łatwo zachwiać umysłami waszymi, ani też nie ulegali zastraszeniu, czy to przez ducha, czy przez naukę, czy przez list rzekomo przez nas posłany, jakoby nadchodził już dzień Pański.",
      "Niech was nikt żadnym sposobem nie zwodzi; bo najpierw musi przyjść odstępstwo i ukaże się człowiek grzechu, syn zatracenia,",
      "który się sprzeciwia i wynosi nad wszystko, co nazywają Bogiem, albo co odbiera cześć boską, tak że nawet zasiądzie w świątyni Bożej podając się za Boga.",
      "Czyż nie pamiętacie, że kiedy byłem jeszcze u was, mówiłem wam o tym?",
      "A wiecie, co go teraz powstrzymuje, dopóki nie będzie objawiony czasu swego.",
      "Albowiem tajemnica nieprawości już się dokonywa, gdy tylko ten, co ją teraz powstrzymuje, ustąpi.",
      "A wtedy ukaże się ów bezbożnik, którego Pan Jezus zniweczy tchnieniem ust swoich i zatraci blaskiem swego przyjścia.",
      "A jego zjawieniu się za sprawą szatana będą towarzyszyć wszelkie cuda, znaki i dziwy kłamliwe",
      "oraz wszelkie pokusy nieprawości dla tych, którzy zginą, dlatego że nie przyjęli umiłowania prawdy, która by ich ocaliła.",
      "Przeto ześle na nich Bóg urojenia, aby uwierzyli kłamstwu,",
      "tak aby poddani byli sądowi wszyscy ci, którzy nie uwierzyli prawdzie, lecz upodobali sobie w nieprawości.",
      "Lecz my powinniśmy zawsze dzięki czynić Bogu za was, bracia umiłowani przez Boga, że wybrał was Bóg od początku dla zbawienia przez uświęcenie ducha i przez wierność prawdzie.",
      "Do tego właśnie wezwał was głoszoną przez nas Ewangelią, po to, abyście osiągnęli chwałę Pana naszego Jezusa Chrystusa.",
      "Przeto, bracia, trwajcie niewzruszenie, trzymając się tradycji, które poznaliście czy to przez naukę ustną, czy też przez list nasz.",
      "A sam Pan nasz Jezus Chrystus i Bóg Ojciec nasz, który nas umiłował i dał nam przez swą łaskę wieczne pocieszenie",
      "i niepłonną nadzieję, niech krzepi wasze serca i umacnia was w każdym dobrym uczynku i dobrym słowie."
    ],
    [
      "W końcu módlcie się za nas, bracia, ażeby słowo Pańskie się szerzyło i było wysławiane, jak to się dzieje u was,",
      "abyśmy byli wyzwoleni od ludzi złych i przewrotnych; nie wszyscy bowiem mają wiarę.",
      "Ale Bóg jest wierny, więc utwierdzi was i ustrzeże od złego.",
      "Mamy co do was tę ufność w Panu, że postępujecie i postępować będziecie tak, jak nakazujemy.",
      "Pan zaś niechaj kieruje wasze serca ku miłości Boga i cierpliwości Chrystusowej.",
      "Nakazujemy wam, bracia, w imię Pana Jezusa Chrystusa, ażebyście stronili od każdego brata żyjącego rozwiąźle i nie według podanej wam przez nas nauki.",
      "Sami przecież wiecie, co powinniście czynić, aby nas naśladować, bośmy u was niepokojów nie wzbudzali",
      "ani cudzego chleba darmo nie jedli, aleśmy w trudzie i znoju pracowali dzień i noc, ażeby nie stać się dla nikogo z was ciężarem.",
      "I to nie dlatego, żebyśmy do tego prawa nie mieli, ale chcieliśmy wam dać siebie za wzór do naśladowania.",
      "Bo i wtedy, gdy byliśmy u was, to wam nakazywaliśmy: Jeżeli kto nie chce pracować, niech też i nie je.",
      "Tymczasem dowiedzieliśmy się, że są wśród was ludzie próżniacy, którzy nic nie robią i trawią czas na błahostkach.",
      "Tym przeto nakazujemy i błagamy przez Pana Jezusa Chrystusa, aby pracowali w cichości i chleb własny spożywali.",
      "A wy, bracia, nie ustawajcie w pełnieniu dobrych uczynków.",
      "Jeżeli zaś ktoś nie będzie posłuszny pouczeniu naszemu w tym liście, tego sobie zaznaczcie i nie wdawajcie się z nim, aby się zawstydził.",
      "Wszakże nie uważajcie go za nieprzyjaciela, ale upominajcie jak brata.",
      "A sam Pan pokoju niechaj wam daje pokój w każdym czasie, wszelkimi sposobami. Pan niechaj będzie z wami wszystkimi.",
      "Pozdrowienie ręką moją Pawłową; jest to znak mój we wszystkich moich listach; tak piszę.",
      "Łaska Pana naszego Jezusa Chrystusa niech będzie z wami wszystkimi.1"
    ]
  ],
  [
    [
      "Paweł, Apostoł Chrystusa Jezusa z rozkazania Boga Zbawiciela naszego i Chrystusa Jezusa, nadziei naszej — do",
      "Tymoteusza, prawdziwego syna w wierze. Łaska, miłosierdzie i pokój od Boga Ojca i Chrystusa Jezusa Pana naszego.",
      "Jakże prosiłem cię, gdym wyruszał do Macedonii, abyś pozostał w Efezie i zapowiedział innym, aby nie głosili nauki odmiennej,",
      "ani też nie zajmowali się baśniami i nie kończącymi się rodowodami, co prowadzi raczej do sporów, a nie służy dziełu Bożemu, które polega na wierze.",
      "Wszak celem nauczania jest miłość z dobrego i z czystego sumienia, a z wiary nieobłudnej.",
      "Niektórzy zaniechawszy tego wpadli w czczą gadaninę,",
      "chcąc zostać nauczycielami Zakonu, choć nie rozumieją ani tego, co mówią, ani, co z uporem podtrzymują.",
      "Wiemy przecież, że Zakon jest dobry, jeśli go kto należycie stosuje",
      "i świadom jest tego, że Zakon nie jest ustanowiony dla sprawiedliwego, ale dla niesprawiedliwych i opornych, dla bezbożnych i grzeszników, dla zbrodniarzy i skalanych, dla tych, co ojca lub matkę zabijają, dla morderców,",
      "rozpustników, dopuszczających się grzechu sodomskiego, dla zaprzedających ludzi w niewolę, kłamców i krzywoprzysięzców i tych, którzy dopuszczają się jeszcze innych rzeczy",
      "sprzecznych ze zdrową nauką (zawartą) w zwierzonej mi Ewangelii chwały Boga błogosławionego.",
      "Dzięki czynię temu, który mnie umocnił, Chrystusowi Jezusowi Panu naszemu, że uznał mnie za wiernego i powierzył urząd.",
      "Mnie, który przedtem byłem bluźniercą, prześladowcą i zuchwałym gnębicielem. Jednak dostąpiłem miłosierdzia, bo czyniłem to z nieświadomości i w niewierze.",
      "Lecz ponad miarę obfitowała łaska Pana naszego wraz z wiarą i miłością, która jest w Chrystusie Jezusie.",
      "Prawdziwa to nauka i wszelkiej wiary godna, że Chrystus Jezus przyszedł na ten świat, aby zbawić grzeszników, między którymi pierwszy ja jestem.",
      "Ale dostąpiłem miłosierdzia dlatego, by Jezus Chrystus we mnie pierwszym okazał wszelką cierpliwość, aby to się stało przykładem dla tych, którzy uwierzyć mają w niego na życie wieczne.",
      "A królowi wieków, nieśmiertelnemu, niewidzialnemu, jedynemu Bogu cześć i chwała na wieki wieków. Amen.",
      "Ten nakaz zlecam ci, synu mój, Tymoteuszu, abyś według dawnych o tobie przepowiedni toczył w oparciu o nie dobry bój,",
      "zachowując wiarę i czyste sumienie. Gdy je niektórzy zatracili, ulegli też rozbiciu w wierze.",
      "Do nich należy Hymeneusz i Aleksander, których oddałem szatanowi, aby oduczyli się bluźnić."
    ],
    [
      "Proszę tedy przede wszystkim, ażeby zanoszono prośby, modlitwy, błagania i dziękczynienia za wszystkich ludzi:",
      "za królów i za wszystkich posiadających władzę, abyśmy ciche i spokojne życie wiedli w zupełnej pobożności i czystości.",
      "Jest to dobre i miłe Zbawicielowi naszemu — Bogu,",
      "który chce, aby wszyscy ludzie doszli do poznania prawdy i byli zbawieni.",
      "Bo jeden jest Bóg; jeden i pośrednik między Bogiem i ludźmi, człowiek Chrystus Jezus,",
      "który wydał samego siebie na okup za wszystkich, na świadectwo swoim czasom.",
      "Dla tego świadectwa zostałem ustanowiony głosicielem i Apostołem (prawdę mówię, nie kłamię) oraz nauczycielem pogan w wierze i w prawdzie.",
      "Chcę tedy, aby mężczyźni modlili się na każdym miejscu, wznosząc w górę nieskalane ręce bez gniewu i sporów.",
      "Podobnie i niewiasty w stroju należytym, ubrane skromnie i wstydliwie, a nie w wyszukane zaploty włosów, w złoto, w perły lub w kosztowne szaty;",
      "ale — jak przystoi niewiastom oddającym się pobożności — (niech się modlą) pełniąc dobre uczynki.",
      "Niewiasta niech się uczy cicho i ulegle.",
      "A nauczać niewieście nie pozwalam, ani też przewodzić nad mężem, raczej zachowywać milczenie.",
      "Bo Adam ukształtowany został pierwszy, potem Ewa",
      "i nie Adam był zwiedziony. Niewiasta bowiem była zwiedziona i dopuściła się przestępstwa.",
      "Ale zbawiona będzie rodząc dzieci, byle tylko wytrwała w wierze, w miłości oraz w świątobliwości połączonej ze skromnością."
    ],
    [
      "Niezawodna to prawda: jeżeli kto biskupstwa pragnie, dobrej służby pragnie.",
      "Ma tedy biskup być nienaganny, żonaty tylko raz, wstrzemięźliwy, roztropny, chwalebnych obyczajów, gościnny, zdolny do nauczania,",
      "nie skłonny do pijaństwa lub bicia, lecz powściągliwy, nie kłótliwy, nie chciwy na pieniądze,",
      "ale w domu swym rządny, mający dzieci karne i czyste.",
      "Bo jeżeli kto nie umie własnym domem zarządzać, jakże będzie miał pieczę o Kościele Bożym?",
      "Nie świeżo nawrócony, ażeby się pychą nie unosił i nie zasłużył na wyrok wydany na szatana.",
      "A winien też mieć dobre świadectwo od tych, którzy nie należą do Kościoła, by nie ściągać na siebie wzgardy i nie wpaść w sidła szatańskie.",
      "Diakoni także mają być czyści, nie obłudni, nie pijący nadmiernie wina ani też nie żądni wstrętnego zysku,",
      "(ale) w czystym sumieniu zdolni przechowywać tajemnicę wiary.",
      "Mają też być wypróbowani i jeśli okażą się nienaganni, przypuszczeni do pełnienia swego urzędu.",
      "Podobnie niewiasty winny być czyste, nie obmawiające nikogo, wstrzemięźliwe, wierne we wszystkim.",
      "Diakoni winni być raz tylko żonaci, tacy, którzy umieją kierować dziećmi i swoim domem.",
      "Bo ci, co dobrze wywiązują się ze swych zadań, zyskują sobie stopień zaszczytny i wielką pewność w wierze, która jest w Chrystusie Jezusie.",
      "Piszę ci to w nadziei, że niebawem do ciebie przybędę.",
      "A gdybym się opóźnił, trzeba, abyś wiedział, jak postępować w domu Bożym, który jest Kościołem Boga żywego, filarem i podwaliną prawdy.",
      "Bo bez wątpienia wielka to jest tajemnica pobożności: Ten, który zjawił się w ciele, usprawiedliwiony był w duchu, ukazał się aniołom, głoszony był poganom, znalazł wiarę na świecie, i wniebowzięty był w chwale."
    ],
    [
      "Duch wyraźnie zapowiada, że w czasach późniejszych niektórzy odstąpią od wiary, a przystaną do duchów błędu i nauk diabelskich.",
      "(Do tych, którzy) obłudnie głoszą kłamstwa i mają sumienie napiętnowane:",
      "zakazują wstępować w związki małżeńskie, a nakazują wstrzymywać się od pokarmów, które Bóg stworzył, by je wierni znający prawdę spożywali z wdzięcznością.",
      "Bo wszystko, co Bóg stworzył, jest dobre i nic odrzucać nie należy, co ma być spożywane z dziękczynieniem,",
      "modlitwa bowiem i słowo Boże uświęcają je.",
      "Przypominając o tym braciom, będziesz dobrym sługą Chrystusa Jezusa, wykarmiony słowami wiary i dobrej nauki, za którą zawsze szedłeś.",
      "A niedorzecznych i babskich baśni unikaj i ćwicz się w pobożności.",
      "Cielesne bowiem ćwiczenie na niewiele się przyda, ale pobożność do wszystkiego jest przydatna, bo ma obietnicę żywota teraźniejszego i przyszłego.",
      "Prawda to niezawodna i jak najbardziej wiarygodna.",
      "Dla niej to pracujemy i walczymy, gdyż nadzieję pokładamy w Bogu żywym, który jest Zbawicielem wszystkich ludzi, a przede wszystkim wiernych.",
      "To nakazuj, tego nauczaj.",
      "Niech nikt młodości twej nie lekceważy, ale stań się przykładem dla wiernych w mowie, w postępowaniu, w miłości, w wierze i w czystości.",
      "Póki nie przybędę, pilnuj czytania, napominania i nauki.",
      "Nie zaniedbuj danej ci łaski, której ci udzielono dzięki proroctwu przez włożenie rąk kapłańskich.",
      "Bacz na to i o to się troszcz, by postęp twój jawny był dla wszystkich.",
      "Pilnuj samego siebie i nauki: i w tym wytrwaj. Tak postępując i samego siebie zbawisz, i tych, którzy cię słuchają."
    ],
    [
      "Człowieka starszego nie strofuj surowo, ale proś go jak ojca, młodych jak braci,",
      "starsze niewiasty jak matki, a młodsze jak siostry z największą skromnością.",
      "Wdowy szanuj, które prawdziwie są wdowami.",
      "Lecz jeżeli która wdowa ma dzieci lub wnuki, niech je naprzód nauczy własny dom utrzymywać w pobożności i wypłacać się rodzicom, bo to miłe jest u Boga.",
      "A ta, która prawdziwie jest wdową i opuszczoną, niech ma nadzieję w Bogu i zanosi prośby i modlitwy we dnie i w nocy.",
      "Która zaś w rozkoszach żyje, już za życia jest umarłą.",
      "A to nakazuj, aby były nienaganne.",
      "Jeśli kto o swoich, zwłaszcza o domowników się nie troszczy, zaparł się wiary i gorszy jest od poganina.",
      "Do wdów należy zaliczać nie młodszą niż lat sześćdziesięciu, taką, która miała tylko jednego męża",
      "i ma za sobą świadectwa dobrych uczynków: że dzieci wychowała, że była gościnna, że nogi świętym umywała, że wspomagała będących w potrzebie i że wszelkie dobre uczynki wypełniała.",
      "Wdów młodszych nie dopuszczaj, bo pragnąc wygód, odstępują od Chrystusa i chcąc wyjść za mąż,",
      "ściągają na siebie potępienie, że pierwszą wiarę złamały.",
      "Uczą się przy tym próżniactwa chodząc od domu do domu i stają się nie tylko leniwe, ale też gadatliwe i wścibskie, mówiąc wiele rzeczy bez potrzeby.",
      "Chciałbym tedy, żeby młodsze szły za mąż, dzieci rodziły i były gospodyniami, nie dając wrogom żadnego powodu do obmowy.",
      "Bo już niektóre odeszły i poszły za szatanem.",
      "Jeżeli która z wiernych kobiet ma krewne wdowy, niech je wspomaga, a nie obciąża Kościoła, aby wystarczyło dla tych, które prawdziwie są wdowami.",
      "Kapłani, którzy dobrze rządzą na podwójną cześć zasługują, zwłaszcza ci, którzy głoszą słowo (Boże) i nauczają.",
      "Powiada bowiem Pismo: Nie zawiążesz pyska wołowi młócącemu (Powt. 25,4) Oraz: Godzien jest robotnik zapłaty swojej (Łk. 10,7).",
      "Przeciw kapłanowi skargi nie przyjmuj, chyba że ją popiera dwóch lub trzech świadków.",
      "Grzeszników napominaj wobec wszystkich, aby inni się lękali.",
      "Zaklinam cię przed Bogiem i Jezusem Chrystusem i wybranymi aniołami, abyś tego strzegł bezstronnie, nic nie czyniąc z uprzedzeniem do jednej strony.",
      "Rąk na nikogo nie wkładaj zbyt prędko i nie bierz udziału w grzechach cudzych.",
      "Samego siebie czystym zachowaj. Wody nie pij jeszcze, ale używaj trochę wina ze względu na swój żołądek i twoje częste niedomagania.",
      "Grzechy niektórych ludzi są jawne i uprzedzają sąd; innych znowu idą w ślad za nimi.",
      "Podobnie i dobre uczynki są jawne, a i te, które nie są takimi, ukryte zostać nie mogą."
    ],
    [
      "Wszyscy, którzy znajdują się pod jarzmem jako niewolnicy, niech uważają swych panów za godnych wielkiej czci, aby imieniu Pańskiemu i nauce nie bluźniono.",
      "A ci, którzy mają panów chrześcijan, niechaj ich nie lekceważą z tego powodu, że są ich braćmi, ale tym gorliwiej niech im służą, bo przecież chrześcijanami są i ukochanymi, uczestnikami dobrodziejstwa. Tego nauczaj i do tego zachęcaj.",
      "Jeśli kto inaczej uczy, a nie trzyma się zbawiennych nauk Pana naszego Jezusa Chrystusa i tej nauki, która wiedzie do pobożności,",
      "ten jest pyszny i nic nie umie, a tylko choruje na wszczynanie kłótni i walk o słowa. Z tego powstają zazdrości, sprzeczki, bluźnierstwa, nikczemne podejrzenia,",
      "nieustanne spory ludzi spaczonych na umyśle i wyzutych z prawdy, którzy uważają pobożność za źródło zysku.",
      "Ale wielkim zyskiem jest sama pobożność poprzestająca na małym.",
      "Bo nic na ten świat nie przynieśliśmy, ani też nic wynieść nie możemy.",
      "Mając żywność i czym się przyodziać, na tym poprzestajemy.",
      "Albowiem ci, którzy chcą być bogaci, wpadają w pokusy i w sidła i w wiele nierozumnych i szkodliwych pożądliwości, pogrążających ludzi w zatracenie i zgubę.",
      "Bo korzeniem wszelkiego zła jest chciwość: niektórzy, gdy się jej oddali, odpadli od wiary i sami sprawili, że uwikłali się w liczne cierpienia.",
      "Ale ty, o człowiecze Boży, tego się chroń, a ubiegaj się o sprawiedliwość, pobożność, wiarę, miłość, cierpliwość i łagodność.",
      "Prowadź dobry bój wiary, zdobywaj życie wieczne, do którego jesteś wezwany i dla którego złożyłeś dobre wyznanie wobec wielu świadków.",
      "Rozkazuję ci wobec Boga, który ożywia wszystko, i wobec Chrystusa Jezusa, który pod Poncjuszem Piłatem złożył świadectwo dobrego wyznania,",
      "abyś zachował ten rozkaz bez skazy i nienagannie aż do zjawienia się Pana naszego Jezusa Chrystusa.",
      "Okaże go w swoim czasie błogosławiony i jedyny mocarz, Król królów i Pan panujących,",
      "który jedynie ma nieśmiertelność i mieszka w światłości nieprzystępnej. Żaden z ludzi go nie widział, ani też widzieć nie może. Jemu (niech będzie) chwała i panowanie wieczne. Amen.",
      "Bogatym tego świata nakazuj, żeby się nie pysznili ani też nadziei swojej nie pokładali w niepewnych bogactwach, ale w Bogu, który daje nam obficie wszystko, aby tego używać.",
      "Niechaj dobrze czynią stając się bogaczami dobrych uczynków. Niechaj szczodrze innym dają i dzielą się z nimi,",
      "skarbiąc sobie dobrą podstawę na przyszłość, aby dostąpili żywota prawdziwego.",
      "O, Tymoteuszu, strzeż powierzonego ci skarbu; unikaj próżnych światowych słów i sprzecznych twierdzeń rzekomej nauki.",
      "Niektórzy goniąc za nią, odpadli od wiary. Łaska (niech będzie) z wami.1"
    ]
  ],
  [
    [
      "Paweł, z woli Bożej Apostoł Chrystusa Jezusa według obietnicy żywota, który jest w Chrystusie Jezusie —",
      "najdroższemu synowi Tymoteuszowi, łaska, miłosierdzie i pokój od Boga Ojca i Chrystusa Jezusa Pana naszego.",
      "Dzięki czynię Bogu, któremu służę od zarania z czystym sumieniem, że nieustannie wspominam ciebie w modlitwach moich we dnie i w nocy.",
      "A pomny na łzy twoje pragnąłbym ujrzeć ciebie, aby ucieszyć się radością pełną",
      "wspomniawszy twoją szczerą wiarę, którą najpierw jaśniała babka twoja Loida i matka twoja Eunice, a jestem pewien, że jaśniejesz i ty sam.",
      "Dlatego napominam cię, abyś ożywił na nowo łaskę Bożą udzieloną ci przez włożenie rąk moich.",
      "Bo nie dał nam Bóg ducha bojaźni, ale mocy, miłości i trzeźwości.",
      "Nie wstydź się tedy świadectwa o Panu naszym ani o mnie, więźniu jego, ale razem (ze mną) znoś utrapienia dla Ewangelii wsparty mocą Boga,",
      "który wybawił i wezwał świętym wezwaniem nie dla uczynków naszych, ale według własnego postanowienia i łaski danej nam w Chrystusie Jezusie przed wiekuistymi czasy.",
      "Została ona teraz objawiona przez zjawienie się Zbawiciela naszego Chrystusa Jezusa, który zniweczył śmierć, a życie i nieśmiertelność rozjaśnił przez Ewangelię.",
      "Jej to głosicielem, Apostołem i nauczycielem zostałem ustanowiony.",
      "Z tego też powodu cierpię i tę udrękę, ale nie wstydzę się jej, bo wiem, komu zawierzyłem, a pewien jestem, że (ten, któremu zawierzyłem), ma moc przechować skarb mój aż do owego dnia.",
      "Wzór zbawiennych nauk, któreś słyszał ode mnie, przechowuj w wierze i w miłości, która jest w Chrystusie Jezusie.",
      "Powierzonego ci dobrego skarbu strzeż przez Ducha Świętego, który w nas mieszka.",
      "Wiesz o tym, że wszyscy z Azji, a wśród nich Figelos i Hermogenes, odeszli ode mnie.",
      "Oby Bóg okazał miłosierdzie swoje nad domem Onezyfora za to, że mnie często pokrzepiał i moich więzów się nie wstydził,",
      "ale kiedy przybył do Rzymu, usilnie mnie szukał i znalazł.",
      "Oby Bóg dozwolił mu znaleźć miłosierdzie u Pana w ów dzień. A jak wielkie oddał mi usługi w Efezie, o tym sam wiesz najlepiej."
    ],
    [
      "Ty tedy, synu mój, wzmacniaj się w łasce, która jest w Chrystusie Jezusie,",
      "a to, co słyszałeś ode mnie wobec wielu świadków, zlecaj ludziom wiernym, którzy będą zdolni uczyć też i innych.",
      "Mężnie znoś utrapienia jako dobry żołnierz Chrystusa Jezusa.",
      "Żaden bojownik nie wikła się w sprawy tego życia; pragnie bowiem temu się podobać, pod kim wojuje.",
      "Bo i zapaśnik nie otrzymuje wieńca, jeżeli nie walczy według przepisów.",
      "Rolnik, który pracuje, ma prawo pierwszy korzystać z owoców.",
      "Rozważ, co mówię, bo da ci Pan we wszystkim zrozumienie.",
      "Pamiętaj, że Jezus Chrystus z rodu Dawida wskrzeszony był z martwych; tak głosi Ewangelia moja,",
      "dla której znoszę niedolę aż do więzów niby złoczyńca. Ale słowo Boże nie jest związane.",
      "Przeto znoszę wszystko ze względu na wybranych, aby i oni dostąpili zbawienia, które jest w Chrystusie Jezusie w chwale wiekuistej.",
      "Niezawodna to nauka; bo jeżeli razem umieramy, razem też żyć będziemy,",
      "jeśli wytrwamy, razem z nim też królować będziemy, a gdybyśmy się go wyparli, i on się nas wyprze.",
      "Choćbyśmy nie wierzyli, on pozostanie wiernym, samego siebie bowiem zaprzeć się nie może.",
      "To przypominaj, zaklinając (ich) przed Panem, aby nie wdawali się w spory o słowa, bo to do niczego nie służy, jak tylko do burzenia wiary u słuchających.",
      "Staraj się usilnie, abyś mógł stanąć przed Bogiem zasługując na jego pochwałę jako pracownik nie potrzebujący się wstydzić, godnie rozdający słowo prawdy.",
      "A wystrzegaj się światowej i pustej gadaniny, bo to prowadzi do coraz większej bezbożności,",
      "a nauka takich będzie szerzyć się jak gangrena. Do nich to należą Hymeneusz i Filet,",
      "którzy odpadli od prawdy, utrzymując, że zmartwychwstanie już się dokonało, przez co podkopują wiarę niektórych.",
      "Ale podwalina Boża stoi niewzruszenie i tę ma pieczęć na sobie: zna Pan tych, którzy są jego, oraz: niechaj odstąpi od niesprawiedliwości każdy, kto wymawia imię Pańskie.",
      "W wielkim domu znajdują się nie tylko złote i srebrne naczynia, ale także drewniane i gliniane, jedne na ozdobę, a inne na użytek pospolity.",
      "Jeśli więc kto zachowa się czystym od tych (które są pospolite), stanie się naczyniem chwalebnym, poświęconym i użytecznym Panu, a nadającym się do wszelkiego dzieła dobrego.",
      "Wystrzegaj się młodzieńczych porywów i szukaj (raczej) sprawiedliwości, wiary, miłości i pokoju z tymi, którzy wzywają Pana z czystego serca.",
      "A głupich i niedorzecznych rozpraw unikaj, wiedząc, że wywołują spory.",
      "Słudze zaś Pańskiemu nie godzi się sprzeczać, ale być uprzejmym dla wszystkich, zdolnym do nauczania, cierpliwie znoszącym krzywdy,",
      "z łagodnością napominającym tych, którzy się sprzeciwiają, w nadziei, że może kiedyś Bóg da im ducha pokuty do poznania prawdy.",
      "Po opamiętaniu wyzwolą się z sideł szatana, który ich w pętach więzi według swej woli."
    ],
    [
      "A to wiedz, że w ostatnie dni nastaną czasy niebezpieczne.",
      "Ludzie staną się samolubni, chciwi, hardzi, pyszni, bluźniercy, rodzicom nieposłuszni, niewdzięczni, bezbożni,",
      "bez serca, nieprzejednani, potwarcy, niepowściągliwi, okrutni, wrogowie dobra,",
      "zdrajcy, zapamiętali, nadęci, bardziej miłujący rozkosze niż Boga,",
      "mający wprawdzie pozór pobożności, ale wyrzekający się jej mocy.",
      "Takich unikaj. Do nich należą ci, którzy wkradają się do domów i uwodzą obciążone grzechami i opanowane różnymi pożądliwościami niewiasty,",
      "zawsze się uczące, a nigdy nie mogące dojść do poznania prawdy.",
      "A tak jak Jannes i Jambres sprzeciwiali się Mojżeszowi, tak i oni przeciwstawiają się prawdzie jako ludzie spaczonego umysłu i przewrotnej wiary.",
      "Ale daleko nie zajdą, albowiem ich bezmyślność stanie się jawna wszystkim, jak i z tamtymi było.",
      "Lecz ty poznałeś z bliska moją naukę, postępowanie, zamiary, wiarę, wytrwałość, miłość, cierpliwość,",
      "prześladowania, udręki, jakie mnie spotkały w Antiochii, w Ikonium, w Lystrze. Jakie prześladowania zniosłem i jak ze wszystkich wybawił mnie Pan.",
      "I wszyscy, którzy chcą żyć pobożnie w Chrystusie Jezusie, cierpieć będą prześladowanie.",
      "A ludzie źli i oszuści brnąć będą w zło, innych w błąd wprowadzając i sami błąkając się po bezdrożach.",
      "Ty wszakże trwaj w tym, czegoś się nauczył i co ci zostało zwierzone, wiedząc, od kogoś się nauczył,",
      "znając od dzieciństwa Pismo święte, mogące cię oświecić ku zbawieniu, przez wiarę w Chrystusa Jezusa.",
      "Każde Pismo przez Boga natchnione użyteczne (jest) do pouczania, do przekonywania, do napominania, do kształcenia w sprawiedliwości,",
      "by człowiek Boży stał się doskonały i do wszelkiego dobrego dzieła zaprawiony."
    ],
    [
      "Zaklinam cię przed Bogiem i przed Chrystusem Jezusem, który będzie sądził żywych i umarłych, przez zjawienie się jego i przez jego królestwo —",
      "głoś naukę, nalegaj w porę czy nie w porę, przekonywaj, karć, proś z największą cierpliwością w nauczaniu.",
      "Bo nadejdzie czas, że zdrowej nauki nie ścierpią, ale według swych pragnień zgromadzą sobie nauczycieli,",
      "a ciekawi tego, co miłe dla ich uszu, odwrócą słuch od prawdy i obrócą się ku baśniom.",
      "Ale ty bądź zawsze czujny, znoś wszystkie trudy, pilnuj obowiązku głosiciela Ewangelii, posługę swoją wypełniaj.",
      "Bo ja już się gotuję do przelania krwi mojej w ofierze i czas odejścia mego się zbliża.",
      "Toczyłem dobry bój, zawodu dokonałem, wiary dochowałem.",
      "Na ostatek odłożony jest dla mnie wieniec sprawiedliwości, który mi wręczy Pan, Sędzia sprawiedliwy w ów dzień, a nie tylko mnie, ale wszystkim tym, którzy z miłością czekają na przyjście jego. Spiesz się, abyś rychło przybył do mnie.",
      "Bo Demas mnie opuścił, umiłowawszy ten świat, i udał się do Tesaloniki,",
      "Krescens do Galacji, Tytus do Dalmacji.",
      "Jedynie Łukasz jest ze mną. Marka zabierz i przyprowadź z sobą, bo mi jest pożyteczny w posłudze.",
      "Tychika posłałem do Efezu.",
      "Płaszcz, który zostawiłem w Troadzie u Karpa, i księgi, zwłaszcza pergaminowe, przynieś ze sobą, kiedy przybędziesz.",
      "Mosiężnik Aleksander wiele mi złego wyrządził, odda mu Pan według jego uczynków,",
      "i ty się go wystrzegaj, bo bardzo się przeciwstawiał słowom naszym.",
      "W czasie pierwszej mej obrony nikogo przy mnie nie było, wszyscy bowiem mnie opuścili; niechaj to im nie będzie policzone.",
      "Ale stał przy mnie Pan i umocnił mnie, aby przeze mnie wypełniło się głoszenie (Ewangelii) i aby usłyszały je wszystkie narody. I byłem wybawiony z paszczęki lwiej.",
      "Wybawi mnie Pan ze wszystkiego złego i zachowa do Królestwa swego Niebieskiego. Jemu chwała na wieki wieków. Amen.",
      "Pozdrów Pryskę i Akwilę oraz dom Onezyfora.",
      "Erast pozostał w Koryncie, a Trofima zostawiłem w Milecie, chorego.",
      "Spiesz się, ażebyś przybył przed zimą. Pozdrawiają cię Eubulus i Pudens, Linus i Klaudia, i wszyscy bracia.",
      "Pan (niech będzie) z duchem twoim. Łaska (niech będzie) z wami.1"
    ]
  ],
  [
    [
      "Paweł, sługa Boży i Apostoł Jezusa Chrystusa dla wiary wybranych Bożych i dla poznania prawdy wiodącej do pobożności.",
      "(Apostoł) nadziei życia wiecznego, przed wiekami przyobiecanego przez nieomylnego Boga,",
      "który w swoim czasie objawił naukę swoją przez nauczanie, zwierzone mi z rozkazu Zbawiciela naszego, Boga:",
      "do Tytusa prawego syna we wspólnej wierze. Łaska i pokój od Boga Ojca i Chrystusa Jezusa Zbawiciela naszego.",
      "Dlatego zostawiłem cię na Krecie, abyś usunął wszelki nieład, i po miastach ustanowił przełożonych, jak ci poleciłem.",
      "(Tych mianowicie), którzy są bez zarzutu, jednożeńcy, mający dzieci wyznające wiarę Chrystusową, nie pomawiane o rozwiązłość i nie krnąbrne.",
      "Biskup bowiem winien być nienaganny, jako włodarz Boży, nie pyszny, nie gniewliwy, nie skłonny do pijaństwa lub bicia, nie chciwy niegodziwego zysku,",
      "ale gościnny, rozmiłowany w dobrem, rozsądny, sprawiedliwy, świątobliwy, wstrzemięźliwy,",
      "w mowie trzymający się przyjętej nauki, ażeby opierając się na zdrowej nauce, mógł napominać i karcić opornych.",
      "Bo wielu jest nieposłusznych gadatliwych i zwodzicieli, zwłaszcza wśród Żydów —",
      "tych należy skłonić do milczenia. Dla niegodziwego zysku wywracają oni całe domy, nauczając tak, jak nie należy.",
      "Powiedział jeden z nich, ich własny wieszcz: Kreteńczycy zawsze łgarze, złe bestie, brzuchy leniwe.",
      "Świadectwo to jest prawdziwe. Dlatego karć ich ostro, aby byli zdrowi w wierze,",
      "nie słuchali baśni żydowskich i nakazów ludzi, którzy odwracają się od prawdy.",
      "Dla czystych — wszystko czyste, a dla skalanych i pogan nic nie jest czyste, bo skalany jest ich umysł i sumienie.",
      "Utrzymują, że znają Boga, ale uczynkami swymi zapierają się tego, bo są wstrętni i oporni, niezdolni do żadnego dzieła dobrego."
    ],
    [
      "Ale ty głoś, co jest zgodne ze zdrową nauką:",
      "ażeby starcy byli wstrzemięźliwi, dostojni, roztropni, nieugięci w wierze, miłości i cierpliwości.",
      "Podobnie starsze niewiasty, niech się tak noszą, jak przystoi świętym, nie szkalują, nie nadużywają wina, niech dają innym dobre rady,",
      "aby młodsze od siebie mogły nauczać roztropności, miłości do swoich mężów i dzieci,",
      "oraz tego, żeby były roztropne, czyste, gospodarne, zacne, mężom swym uległe, tak by nie bluźniono nauce Bożej.",
      "Młodzieńców także napominaj, aby byli rozsądni we wszystkim,",
      "a z samego siebie dawaj przykład dobrych uczynków, okazując w nauczaniu prawość i powagę,",
      "w swej mowie czystość i nienaganność, aby przeciwnik musiał się zawstydzić nie mogąc o nas powiedzieć nic złego.",
      "Słudzy niech będą panom swym poddani we wszystkim, niech starają się im podobać, nie sprzeciwiają się",
      "ani nie oszukują, ale we wszystkim okazują im nienaganną wierność, aby pod każdym względem byli chlubą dla nauki Boga, Zbawiciela naszego.",
      "Albowiem okazała się wszystkim ludziom zbawcza łaska Boża",
      "i poucza nas, byśmy wyrzekłszy się bezbożności i pragnień doczesnych, rozsądnie, sprawiedliwie i pobożnie żyli na tym świecie,",
      "w oczekiwaniu błogosławionej nadziei i objawienia się chwały wielkiego Boga i Zbawiciela naszego Chrystusa Jezusa.",
      "Wydał on samego siebie za nas, aby nas wykupić od wszelkiej nieprawości i przygotować sobie na własność lud czysty, rozmiłowany w dobrych uczynkach.",
      "To mów i napominaj, o tym przekonywaj z całą powagą. Nie dopuszczaj, aby kto mógł lekceważyć ciebie."
    ],
    [
      "Przypominaj im, aby władzom i zwierzchnościom poddani, a rozkazowi ich posłuszni byli i do każdego dobrego uczynku gotowi.",
      "Aby nikogo nie lżyli, nie byli kłótliwi, ale ustępliwi i okazywali wszelką uprzejmość wszystkim ludziom.",
      "Bo i my byliśmy niegdyś bezrozumni, niewierni, błądzący, wszelakim pożądliwościom i rozkoszom oddani, żyliśmy w złości i w zazdrości, jedni drugim nienawistni i nienawidzący jedni drugich.",
      "Ale oto okazała się dobroć i łaskawość Boga, Zbawiciela naszego.",
      "Zbawił nas nie dla uczynków sprawiedliwych, które dokonaliśmy, ale z miłosierdzia swego przez obmycie odrodzenia i odnowienia w Duchu Świętym.",
      "Zesłał go nam obficie przez Jezusa Chrystusa Zbawiciela naszego,",
      "abyśmy, łaską jego usprawiedliwieni, stali się zgodnie z nadzieją dziedzicami żywota wiecznego.",
      "Niezawodna to nauka i chcę, abyś i ty to stwierdził, żeby ci, którzy uwierzyli w Boga, starali się przodować w dobrych uczynkach. Rzecz to dobra i dla ludzi pożyteczna.",
      "A bezrozumnych dociekań i genealogii, sporów i kłótni o Zakon wystrzegaj się, bo są bezużyteczne i próżne.",
      "Heretyka po pierwszym i drugim upomnieniu unikaj,",
      "skoro wiesz, że jest przewrotny i grzeszny, własnym swym sądem potępiony.",
      "Kiedy przyślę do ciebie Artemasa albo Tychika, spiesz, aby przybyć do mnie do Nikopolis, tam bowiem postanowiłem przezimować.",
      "Zenasa biegłego w prawie i Apolla wypraw naprzód i postaraj się, aby im na niczym nie zbywało.",
      "A niech się troszczą i nasi o dobre uczynki na konieczne potrzeby, aby nie byli bezużyteczni.",
      "Pozdrawiają cię wszyscy, którzy są ze mną. Pozdrów tych, którzy nas miłują w wierze. Łaska (niech będzie) z wami wszystkimi.1"
    ]
  ],
  [
    [
      "Paweł, więzień Chrystusa Jezusa, i brat Tymoteusz do ukochanego Filemona, a pomocnika naszego,",
      "i Appii siostry, oraz Archippa, towarzysza broni, wraz z kościołem gromadzącym się w twoim domu.",
      "Łaska wam i pokój od Boga Ojca naszego i Pana Jezusa Chrystusa.",
      "Dzięki czynię Bogu mojemu, zawsze wspominając ciebie w modlitwach moich,",
      "a to dlatego, że słyszę o twej miłości i wierze, jakie żywisz dla Pana Jezusa i okazujesz wszystkim świętym.",
      "A tak oddziaływanie wiary twojej staje się jawne przez stwierdzenie wszelkiego dobra, które dokonywa się wśród was w Chrystusie.",
      "Miałem bowiem wielką radość i pociechę z miłości twojej, bracie, bo przez ciebie serca wiernych zostały pokrzepione.",
      "Dlatego też, chociaż miałbym od Chrystusa pełną swobodę rozkazywać tobie, gdyby zaszła tego potrzeba, proszę cię raczej dla miłości —",
      "ja, stary człowiek, Paweł, a teraz i więzień dla Chrystusa Jezusa —",
      "proszę w sprawie mojego syna Onezyma, któremu ojcem stałem się w więzieniu.",
      "Niegdyś żadnego nie miałeś z niego pożytku, a teraz i dla ciebie, i dla mnie stał się użyteczny.",
      "Odsyłam ci go, a ty go przyjmij jak moje serce.",
      "Chciałem zatrzymać go przy sobie, aby zamiast ciebie, służył mi w więzach za Ewangelię,",
      "Ale bez zezwolenia twego nic nie chciałem czynić, ażeby dobrodziejstwo twoje nie było jakoby z przymusu, ale z wolnej woli.",
      "Bo może dlatego odszedł od ciebie na pewien czas, abyś go odzyskał na wieki,",
      "już nie jako niewolnika, ale więcej niż niewolnika — jako najmilszego brata, jakim jest zwłaszcza dla mnie, a cóż dopiero dla ciebie, tak według ciała, jak i w Panu.",
      "Jeśli przeto masz mnie za przyjaciela, przyjmij go tak jak mnie.",
      "A jeżeli ci szkodę jaką wyrządził, albo ci co winien, policz to mnie.",
      "Ja, Paweł, piszę to własną ręką, że ci to odpłacę, a już nawet i mówić nie chcę o tym, żeś mi ty samego siebie winien.",
      "Tak, bracie, niech doznam od ciebie tej pociechy w Panu. Pokrzep moje serce w Chrystusie.",
      "Piszę ci to ufny w posłuszeństwo twoje i świadom, że uczynisz więcej niż proszę.",
      "Przygotuj mi też zarazem u siebie gościnę, bo spodziewam się, że dzięki modlitwom waszym będę wam zwrócony.",
      "Pozdrawia cię Epafras, współwięzień mój w Chrystusie Jezusie,",
      "i Marek, Arystarch, Demas i Łukasz, pomocnicy moi.",
      "Łaska Pana Jezusa Chrystusa (niech będzie) z duchem waszym. Amen.1"
    ]
  ],
  [
    [
      "Po rozlicznych i przeróżnych sposobach, jakimi niegdyś mówił Bóg do ojców przez Proroków — na koniec",
      "w tych czasach przemówił do nas przez Syna. Jego to ustanowił dziedzicem wszystkich rzeczy i przez niego stworzył wszechświat.",
      "Syn będąc odblaskiem chwały i odbiciem istoty Boga, a podtrzymując wszystko słowem swej potęgi, dokonał oczyszczenia z grzechów i zasiadł na prawicy majestatu na wysokości.",
      "Tym wyższym stał się od aniołów, im osobliwsze niż oni odziedziczył imię.",
      "Bo któremuż to z aniołów powiedział kiedy (Bóg): Synem moim jesteś, jam dziś zrodził ciebie (Ps. 2,7). I znowu: Ja mu będę ojcem, a on mi będzie synem (2 Sam. 7,14).",
      "I kiedy znowu wprowadza pierworodnego na okrąg ziemi, mówi: Niechaj mu cześć oddają wszyscy aniołowie Boży (Ps. 97,7).",
      "A do aniołów powiada: Z aniołów swoich czyni on wichry, a ze sług swoich ognia płomienie (Ps. 104,4).",
      "Do Syna zaś: Stolica twoja, Boże, na wieki wieków; berłem prawości berło panowania twego.",
      "Umiłowałeś sprawiedliwość, a znienawidziłeś nieprawości, dlatego namaścił cię, Boże, Bóg twój olejkiem wesela nad uczestników twoich (Ps. 45,7).",
      "Oraz: Tyś o Panie na początku utwierdził ziemię, a dziełem rąk twoich są niebiosa.",
      "Zaginą one, a ty trwać będziesz. I wszystkie jako szata zestarzeją się i zwiniesz je jako zasłonę, jako szatę, i zostaną zmienione.",
      "Tyś wszakże zawsze ten sam i lata twoje nieskończone (Ps. 102,25-27).",
      "A do któregoż to z aniołów powiedział kiedykolwiek: Siądź po prawicy mojej, aż uczynię nieprzyjaciół twoich podnóżkiem stóp twoich (Ps. 110,1).",
      "Czyż wszyscy oni nie są duchami służebnymi posyłanymi na posługę tych, którzy dziedzictwo zbawienia otrzymać mają?"
    ],
    [
      "Dlatego tym usilniej uważać musimy na to, cośmy usłyszeli, abyśmy nie chybili celu.",
      "Skoro bowiem słowo wygłoszone przez aniołów miało swoją moc, tak że wszelkie przestępstwo i nieposłuszeństwo otrzymało sprawiedliwą zapłatę,",
      "jakże ujdziemy (gniewu) my, jeżeli zlekceważymy tak wielkie zbawienie, głoszone początkowo przez Pana, a przekazane nam i potwierdzone przez tych, którzy słyszeli.",
      "I Bóg przyświadczył to znakami, cudami, rozlicznymi mocami i darami Ducha Świętego udzielanymi według swej woli.",
      "Bo nie aniołom poddał (Bóg) świat przyszły, o którym mówimy.",
      "Stwierdził to ktoś, kiedy gdzieś powiedział: Czymże jest człowiek, że nań pamiętasz, albo syn człowieka, że go nawiedzasz.",
      "Uczyniłeś go tylko nieco mniejszym od aniołów, chwałą i czcią ukoronowałeś go. Poddałeś wszystko pod stopy jego (Ps. 8,4-7).",
      "Skoro jednak wszystko mu poddał, tedy nie pominął niczego, czego by nie poddał. Wszakże teraz jeszcze nie widzimy, żeby wszystko poddane mu było.",
      "Natomiast widzimy, że ten, który po to, żeby z łaski Bożej za każdego (człowieka) poniósł śmierć, stał się nieco mniejszym od aniołów, tj. Jezus, za mękę śmierci uwieńczony chwałą i czcią.",
      "Przystało bowiem, aby ten, dla którego i przez którego istnieje wszystko, gdy wielu synów przywiódł był do chwały, i sprawcę ich zbawienia uczynił doskonałym przez mękę.",
      "Albowiem tak ten, który uświęca, jak i ci, co uświęcenia dostępują, z jednego pochodzą wszyscy. I dlatego to nie wstydzi się nazywać ich braćmi, mówiąc:",
      "Imię twoje ogłoszę braciom moim, w pośrodku Kościoła sławić cię będę (Ps. 22,22).",
      "I znowu: Ja ufać mu będę (Iz. 8,17). Oraz: Otom ja i dzieci, które mi dał Bóg (Iz. 8,18).",
      "Skoro jednak dzieci w krwi i ciele uczestniczą, podobnie i on stał się ich uczestnikiem, aby przez śmierć zniweczyć władcę śmierci, tj. szatana",
      "i wyzwolić tych, którzy z bojaźni śmierci przez całe życie podlegali niewoli.",
      "Bo aniołów przecież nie przygarnął do siebie, ale potomstwo Abrahama.",
      "Dlatego musiał we wszystkim upodobnić się do braci, aby stać się miłosiernym, i wiernym arcykapłanem w rzeczach należących do Boga, dla przebłagania za grzechy ludzkie.",
      "Bo tak, jak sam był doświadczany cierpieniem, tak ma moc dopomóc i tym, którzy są doświadczani."
    ],
    [
      "A przeto, bracia święci, uczestnicy powołania niebieskiego, spójrzcie na apostoła i arcykapłana wiary naszej, Jezusa,",
      "wiernego temu, który go ustanowił, tak jak i Mojżesz był wierny w całym domu jego.",
      "Albowiem chwała, której dostąpił, o tyle przewyższa chwałę Mojżeszową, o ile chwała budowniczego większa jest od chwały zbudowanego przezeń domu.",
      "Bo każdy dom przez kogoś budowany bywa, ale tym, który stworzył wszystkie rzeczy, jest Bóg.",
      "Mojżesz był wiernym w całym domu jego jako sługa na świadectwo tego, co miało być powiedziane —",
      "Chrystus zaś jako syn w domu swoim, a tym jego domem jesteśmy my, jeśli ufność i chwałę nadziei (aż do końca) niewzruszenie zachowamy.",
      "Przeto jak mówi Duch Święty: Dzisiaj, gdy posłyszycie głos jego,",
      "nie zatwardzajcie serc waszych, jako w zuchwałym, buncie na pustyni w dniu próby,",
      "gdzie doświadczali (mnie) ojcowie wasi, aby (mnie) próbować i przez lat czterdzieści patrzyli na sprawy moje",
      "I dlatego zagniewałem się na ten naród i rzekłem: ci zawsze błądzą sercem. A oni nie poznali dróg moich.",
      "Przeto przysiągłem w gniewie moim, że nie wejdą do odpocznienia mego (Ps. 95,8-11).",
      "Baczcież, bracia, aby nie było w kimś z was złego serca, w którym niedowiarstwo prowadzi ku odstępstwu od Boża żywego,",
      "ale napominajcie codziennie jeden drugiego, póki trwa to, co zwane jest „dzisiaj\", aby nikt z was nie popadł w zatwardziałość przez ułudę grzechu.",
      "Staliśmy się bowiem uczestnikami Chrystusa, jeżeli — jak na początku zaufaliśmy — zachowamy tę ufność niewzruszoną do końca.",
      "Dopóki nam mówią: Dzisiaj, gdy posłyszycie głos jego, nie zatwardzajcie serc waszych jako w owym zuchwałym buncie (Ps. 95,8).",
      "Niektórzy bowiem, choć posłyszeli, zbuntowali się, ale nie byli to wszyscy, którzy za Mojżesza wyszli byli z Egiptu.",
      "Na kogóż tedy zagniewał się na lat czterdzieści? Czyż nie na tych, którzy zgrzeszyli i których trupy legły na pustyni?",
      "A którymże to poprzysiągł, że nie mieli zaznać jego pokoju, jeśli nie tym, co byli niewierni?",
      "Otóż widzimy, że nie mogli zaznać z powodu niedowiarstwa."
    ],
    [
      "Lękajmy się przeto, aby dopóki jest w mocy obietnica zaznania jego pokoju, nie wyglądało na to, że któryś z nas się ociąga.",
      "Bo oznajmiono Ewangelię zarówno, nam, jak i im, ale im nie pomogło słowo słyszane, nie złączone z wiarą tych, co usłyszeli.",
      "A my, którzy uwierzyliśmy, zaznamy jego pokoju, według tego, co powiedział: Jako przysiągłem w gniewie moim, że nie zaznają mego pokoju (Ps. 95,11), chociaż dzieła (jego) były dokonane od powstania świata.",
      "Tak bowiem wyraził się gdzieś o dniu siódmym: I odpoczął Bóg dnia siódmego od wszystkich dzieł swoich (Rodz. 2,2).",
      "A tutaj znowu: Nie zaznają mego pokoju.",
      "Skoro więc niewątpliwie zaznają niektórzy, a ci, którym to pierwej obiecane, nie zaznają przez niedowiarstwo,",
      "znowu wyznacza pewien dzień zwany „dzisiaj\", po upływie dłuższego czasu mówiąc przez Dawida, jak zaznaczono wyżej: Dzisiaj, gdy posłyszycie głos jego, nie zatwardzajcie serc waszych (Ps.95,8).",
      "Bo gdyby Jozue doprowadził do pokoju, nigdy by przecież nie mówił o dniu, który nastąpi.",
      "A zatem dla ludu Bożego pozostaje jakiś dzień pokoju.",
      "Kto bowiem zaznał jego pokoju, ten tak samo odpoczął od dzieł swoich, jak Bóg od swoich.",
      "Spieszmyż tedy zaznać tego pokoju, aby nikt nie uległ temu przykładowi niedowiarstwa.",
      "Bo żywe jest słowo Boże i skuteczne, a ostrzejsze od wszelkiego miecza obosiecznego: przenika aż do rozdzielenia duszy od ducha, stawów i szpiku, rozsądza myśli i zamiary serca.",
      "Żadne stworzenie nie ukryje się przed obliczem jego, lecz wszystko jest odkryte i jawne oczom tego, z którym mamy sprawę.",
      "Mając tedy wielkiego arcykapłana, który przeniknął niebiosa, Jezusa, Syna Bożego, trwajmy przy wierze.",
      "Nie takiego bowiem mamy arcykapłana, który by nie mógł współczuć naszym słabościom, lecz doświadczonego, podobnie jak my, we wszystkim prócz grzechu.",
      "Zbliżmy się więc z ufnością do tronu łaski, abyśmy otrzymali zmiłowanie i dostąpili łaski pomocy w chwili potrzeby."
    ],
    [
      "Albowiem każdy arcykapłan, spośród ludzi wzięty, dla ludzi jest postanowiony w tym, co do Boga należy, aby składał dary i ofiary za grzechy.",
      "Aby też mógł być wyrozumiały dla tych, którzy są w nieświadomości i błędzie, ponieważ i on sam poddany jest słabości.",
      "I dlatego zarówno za lud, jak i za siebie winien składać ofiary za grzechy.",
      "A nikt z własnej woli nie bierze tej godności, ale tylko wtedy, gdy jest powołany przez Boga, jak Aaron.",
      "Podobnie i Chrystus nie sam siebie wywyższył, aby stać się arcykapłanem, ale (wywyższył go) ten, który do niego powiedział: Tyś synem moim, jam dziś zrodził ciebie (Ps. 2,7).",
      "Jak też na innym miejscu mówi: Tyś jest kapłanem na wieki według porządku Melchizedecha (Ps. 110,4).",
      "On też podczas swego życia cielesnego słał modlitwy i błagania z wielkim wołaniem i łzami do tego, który miał moc wybawić go od śmierci: i został wysłuchany dla swej uległości.",
      "Chociaż był Synem, nauczył się posłuszeństwa dzięki temu, co wycierpiał.",
      "A wytrwawszy do końca, dla wszystkich, którzy mu są posłuszni, stał się przyczyną zbawienia wiecznego.",
      "Arcykapłanem według porządku Melchizedecha nazwany też był przez Boga.",
      "Mielibyśmy wiele o tym do powiedzenia, ale nie łatwo to wyjaśnić wam, którzyście się stali niezdolni do słuchania.",
      "Bo gdy ze względu na czas powinniście już być mistrzami, znowu potrzebujecie, aby was pouczać o jakichś pierwszych podstawach nauki Bożej i staliście się takimi, że potrzeba wam mleka, a nie pokarmu stałego.",
      "Każdy bowiem, kto jeszcze ssie mleko, nie pojmuje nauki o sprawiedliwości, bo jest niemowlęciem.",
      "Ale dorosłym daje się pokarm stały, tym, którzy przez ćwiczenie wyrobili w sobie zdolność do rozróżniania dobrego i złego."
    ],
    [
      "Dlatego też, pomijając pierwsze zasady nauki Chrystusa, przejdźmy do pełnej wiedzy, zamiast zakładać znowu fundament (przez naukę) o pokucie za uczynki martwe, o wierze w Boga,",
      "o chrzcie i wkładaniu rąk, o zmartwychwstaniu i sądzie wiecznym.",
      "Tak właśnie uczynimy, jeśli Bóg pozwoli.",
      "Nie podobna bowiem, aby ci, którzy raz zostali oświeceni, zakosztowali daru niebiańskiego i stali się uczestnikami Ducha Świętego,",
      "zakosztowawszy słodyczy słowa Bożego i mocy przyszłego wieku,",
      "kiedy odpadną, dali się odnowić znowu przez pokutę, oni, którzy po raz wtóry krzyżują w sobie Syna Bożego i wystawiają go na urągowisko.",
      "Bo ziemia, która często pije spadający na nią deszcz i rodzi rośliny użyteczne dla tych, którzy ją uprawiają — doznaje błogosławieństwa od Boga.",
      "Ale ta, która rodzi ciernie i osty, odrzucona jest i bliska przekleństwa, a kresem jej — spalenie.",
      "Jednak chociaż tak mówimy, po was, najmilsi, spodziewamy się czegoś lepszego i bliższego zbawienia.",
      "Wszak Bóg nie jest niesprawiedliwy, aby miał zapomnieć o pracy waszej i miłości, którą okazaliście dla imienia jego, kiedy służyliście świętym, a i teraz jeszcze służycie.",
      "Pragniemy, ażeby każdy z was z taką samą gorliwością przechował pełnię nadziei aż do końca,",
      "abyście nie zgnuśnieli, ale stali się naśladowcami tych, którzy przez wiarę i cierpliwość odziedziczą obietnice.",
      "Gdy bowiem Bóg Abrahamowi dawał obietnicę, nie mając nikogo większego nad siebie, na którego by mógł przysiąc, poprzysiągł na siebie samego,",
      "mówiąc: Zaprawdę ubłogosławię ciebie i rozmnożę szczodrze (Rodz. 22,17).",
      "A ten, ponieważ oczekiwał tak cierpliwie, osiągnął to, co mu obiecano.",
      "Bo ludzie przysięgają na większego (od siebie), a wszelki ich spór kończy się przysięgą na potwierdzenie.",
      "Przeto i Bóg, chcąc dziedzicom obietnicy tym mocniej okazać niewzruszoność postanowienia swego, dołączył przysięgę,",
      "abyśmy w dwóch rzeczach nieodmiennych, w których Bóg skłamać nie może, doznali krzepiącej pociechy.",
      "My, którzy trzymamy się jej jako bezpiecznej i pewnej kotwicy duszy naszej w tym szukaliśmy oparcia, aby uchwycić daną nam nadzieję, przenikającą aż poza zasłonę,",
      "dokąd wyprzedzając nas wstąpił Jezus stawszy się arcykapłanem na wieki według porządku Melchizedecha."
    ],
    [
      "Ten to Melchizedech, król Salem, kapłan Boga Najwyższego, wyszedłszy na spotkanie Abrahamowi, kiedy wracał po rzezi królów, błogosławił mu.",
      "Abraham zaś wydzielił mu dziesięcinę ze wszystkiego. Imię jego oznacza najpierw króla sprawiedliwości, a następnie i króla Salem, tj. króla pokoju.",
      "Bez ojca, bez matki, bez rodowodu, nie mając ani początku dni, ani końca życia, upodobniony do Syna Bożego pozostaje kapłanem na wieki.",
      "A przypatrzcie się, jak dostojny jest ten, któremu i patriarcha Abraham dał dziesięcinę z tego, co miał najlepszego.",
      "Wprawdzie i ci z synów Lewiego, którzy otrzymują kapłaństwo, mają nakaz pobierania według prawa dziesięciny od ludu, tj. od braci swoich, mimo że i oni są potomstwem Abrahama.",
      "Ale tamten nie należał do ich rodu, a wziął dziesięcinę od Abrahama i pobłogosławił tego, który miał obietnice.",
      "A nie ulega wątpliwości, że błogosławieństwo otrzymuje mniejszy od większego.",
      "A nadto dziesięciny biorą ludzie śmiertelni, a tam taki, o którym stwierdza się, że żyje.",
      "A można było by powiedzieć, że Lewi, który bierze dziesięcinę, sam ją uiścił w osobie Abrahama —",
      "był bowiem jeszcze w lędźwiach swego praojca, gdy na spotkanie wyszedł mu Melchizedech.",
      "Skoro zatem kapłaństwo lewickie prowadziło do doskonałości (bo naród za jego czasów otrzymał Zakon), dlaczegoż potrzeba jeszcze było, aby nastał inny kapłan, nie według porządku Aarona, ale według porządku Melchizedecha?",
      "Ze zmianą bowiem kapłaństwa należałoby zmienić i Zakon.",
      "Bo ten, o którym mowa, był z innego pokolenia, z którego nikt nie służył ołtarzowi.",
      "Wiadomo bowiem, że Pan nasz wyszedł z pokolenia Judy, a w pokoleniu tym nic o kapłanach nie mówił Mojżesz.",
      "Staje się to jeszcze bardziej oczywiste, jeżeli na podobieństwo Melchizedecha powstaje inny kapłan,",
      "ustanowiony nie według przepisów cielesnego zakonu, ale z mocy niezniszczalnego żywota.",
      "Stwierdza się bowiem: Tyś jest kapłanem na wieki według porządku Melchizedecha (Ps. 110,4).",
      "A przeto odrzuca się dawne Prawo jako nieudolne i nieużyteczne.",
      "Bo Zakon nic do doskonałości nie przywiódł, natomiast był wstępem do lepszej nadziei, przez którą zbliżamy się do Boga.",
      "A stało się to nie bez przysięgi [bo inni bez przysięgi stawali się kapłanami,",
      "ale ten dzięki przysiędze tego, który do niego powiedział: Poprzysiągł Pan, a nie będzie mu żal: tyś jest kapłanem na wieki (Ps. 110,4)].",
      "Dlatego Jezus stał się rękojmią daleko lepszego przymierza.",
      "Tamtych kapłanów było wielu, dlatego, że śmierć trwać im przy życiu nie dozwalała,",
      "ale ten dlatego, że pozostaje na wieki, nieprzemijające ma kapłaństwo.",
      "Dlatego tych, którzy przez niego przystępują do Boga, może zbawić w całej pełni, bo żyje zawsze, aby się wstawiać za nimi.",
      "Przystało bowiem, ażebyśmy takiego mieli arcykapłana: świętego, niewinnego, niepokalanego, odłączonego od grzeszników, wyniesionego ponad niebiosa.",
      "Nie ma on potrzeby, jak inni arcykapłani, składać codziennie najpierw ofiary za swoje grzechy, a potem za grzechy ludu. To bowiem uczynił już raz na zawsze, ofiarowawszy samego siebie.",
      "Bo Zakon ustanawia kapłanami ludzi podległych słabościom, a słowa przysięgi danej po Zakonie ustanawiają Syna doskonałego na wieki."
    ],
    [
      "Główną jednak rzeczą w tym, co mówimy, jest, że mamy takiego arcykapłana, który zasiadł na prawicy tronu Majestatu na niebiosach",
      "jako sługa świątyni i prawdziwego przybytku założonego przez Boga, a nie przez człowieka.",
      "Każdy bowiem arcykapłan ustanawiany jest dla składania darów i ofiar, potrzeba przeto, aby i ten miał co ofiarować.",
      "Gdyby pozostał na ziemi, nie mógłby być kapłanem, ponieważ byli inni, którzy według prawa składali dary",
      "oraz sprawowali służbę będącą obrazem i cieniem rzeczy niebieskich, jak to powiedziano Mojżeszowi, kiedy kończył przybytek: Bacz (powiedziano), abyś uczynił wszystko według wzoru, który ci był ukazany na górze (Wyjśc. 25,40).",
      "Chrystus jednak otrzymał tym wyższe kapłaństwo, im wyższego przymierza stał się pośrednikiem, jako że na lepszych ugruntowane jest obietnicach.",
      "Bo gdyby temu pierwszemu nic nie brakowało, można by było nie myśleć o drugim.",
      "Wszakże napominając ich mówi (Bóg): Oto przyjdą dni, mówi Pan, a zawrę z domem Izraela i z domem Judy przymierze nowe",
      "nie według przymierza, które zawarłem z ich ojcami w dniu, gdym ujął ich za rękę, aby ich wyprowadzić z ziemi egipskiej, bo ci nie wytrwali w przymierzu moim i dlategom ich opuścił, mówi Pan.",
      "A oto przymierze, które po onych dniach zawrę z domem izraelskim, mówi Pan: Prawami moimi wypełnię ich umysły i na sercach ich wypiszę je. I będę im Bogiem, a oni mi będą ludem.",
      "A nikt nie będzie uczył ziomka swego i nikt brata swego, mówiąc: Poznaj Pana. Bo wszyscy znać mię będą, od najmniejszego aż do największego z nich.",
      "Albowiem będę miłościw nieprawościom ich, a grzechów ich już pamiętać nie będę (Jer. 31,31-34).",
      "Gdy tedy mówi: nowe, tamto pierwsze uznał za przestarzałe. A to, co starzeje się i murszeje, bliskie jest zaniku."
    ],
    [
      "Miało wprawdzie i pierwsze (kapłaństwo) przepisy o służbie Bożej i ziemską świątynię.",
      "Był też zrobiony pierwszy przybytek, w którym był świecznik i stół, i chleby pokładne: To się nazywało miejscem Świętym.",
      "A za drugą zasłoną znajdował się przybytek inny, zwany Święte Świętych,",
      "mający złotą kadzielnicę i arkę przymierza całą powleczoną złotem. Była w niej złota urna zawierająca mannę i laska Aarona, która kiedyś rozkwitła, a także tablice przymierza.",
      "A nad nią znajdowali się Cherubini chwały, którzy ocieniali ubłagalnię, o czym teraz nie ma potrzeby mówić szczegółowo.",
      "A gdy to tak było urządzone, do pierwszego przybytku wchodzili zawsze kapłani sprawujący służbę Bożą.",
      "Do drugiego zaś jedynie arcykapłan, raz w roku, i to nie bez krwi, którą ofiaruje za swoje i ludu uchybienia.",
      "Przez to bowiem zaznaczał Duch Święty, że dopóki stoi przybytek pierwszy, droga do świętości nie została jeszcze otwarta.",
      "A było to podobieństwo do czasu obecnego, wyrażające, że dary i ofiary, które się składa, nie mogą uczynić doskonałym w sumieniu tego, kto pełni służbę Bożą,",
      "że są to tylko przepisy cielesne, dotyczące pokarmów, napojów i różnych obmyć, ustanowione do czasu odmiany.",
      "Ale Chrystus stał się arcykapłanem dóbr przyszłych, przez wyższy i doskonalszy, nie ręką uczyniony, tj. nie z tego świata, przybytek,",
      "i nie przez krew kozłów albo cielców, lecz przez własną krew wszedł raz na zawsze do miejsca Świętego dokonawszy wiecznego odkupienia.",
      "Jeżeli bowiem pokropienie krwią kozłów i wołów i posypanie popiołem z jałowicy poświęcało skalanych dla oczyszczenia ciała,",
      "jakże daleko więcej krew Chrystusa, który przez Ducha wiecznego samego siebie bez skazy ofiarował Bogu, oczyści sumienie nasze od uczynków martwych, abyśmy służyli Bogu żyjącemu.",
      "I dlatego jest pośrednikiem nowego przymierza, żeby przez śmierć poniesioną dla odkupienia przestępstw popełnionych za przymierza pierwszego, wezwani posiedli obiecane im dziedzictwo wieczne.",
      "Bo gdzie jest testament, tam musi nastąpić śmierć tego, który go czyni.",
      "Testament bowiem nabiera mocy z chwilą śmierci, inaczej nie ma znaczenia, dopóki żyje ten, kto testament uczynił.",
      "Dlatego i pierwszy nie bez krwi był ustanowiony.",
      "Bo i Mojżesz, po oznajmieniu całemu ludowi wszystkich ustaw według Zakonu, wziął krew cielców i kozłów zmieszaną z wodą, wełnę szkarłatną i hyzop i pokropił tak samą księgę, jak i cały lud,",
      "mówiąc: Ta jest krew Testamentu, który Bóg wam zlecił (Wyjśc. 24,8).",
      "Podobnie skropił krwią i przybytek, i wszystkie naczynia posługi.",
      "I niemal wszystko według Prawa krwią się oczyszcza, a bez wylania krwi nie masz odpuszczenia.",
      "Skoro więc wizerunki rzeczy niebieskich w taki sposób bywały oczyszczane, to same rzeczy niebieskie potrzebowały ofiar nierównie lepszych.",
      "Chrystus bowiem nie wszedł do tej świątyni, zbudowanej rękoma i będącej tylko wizerunkiem (świątyni) prawdziwej, ale do samego nieba, aby wstawiać się za nami przed obliczem Boga.",
      "Nie wszedł też, ażeby wiele razy miał ofiarować samego siebie, jak arcykapłan, który raz w roku wchodzi do miejsca Świętego z krwią cudzą.",
      "Bo (gdyby tak było) musiałby niejednokrotnie cierpieć od początku świata. Ale on teraz, na końcu wieków, raz się ukazał dla zgładzenia grzechu przez ofiarowanie samego siebie.",
      "A jak ludziom postanowiono raz umrzeć, a potem sąd,",
      "tak i Chrystus raz jeden był ofiarowany, biorąc na swe barki grzechy wielu ludzi. Po raz wtóry ukaże się bez grzechu tym, którzy go oczekują dla zbawienia."
    ],
    [
      "Niosąc w sobie mglisty zarys dóbr przyszłych, a nie sam obraz rzeczy, Zakon nie może nigdy przywieść do celu tych, którzy przystępują co roku z tymi samymi ofiarami nieustannie składanymi.",
      "Bo czyż nie przestaliby ich składać, skoro ofiarnicy, raz oczyszczeni, nie poczuwaliby się w sumieniu do żadnego grzechu?",
      "Tymczasem corocznie wznawiano w nich wspomnienie grzechów.",
      "Niepodobna bowiem, aby krew wołów i kozłów mogła zgładzić grzechy.",
      "Toteż przychodząc na świat mówi: Nie chciałeś ofiary i daru, aleś mi troskliwie przysposobił ciało.",
      "W całopaleniach i (ofiarach) za grzech nie upodobałeś sobie.",
      "Wtedy rzekłem: Oto przybywam (jak napisano o mnie w zwoju księgi), abym wypełnił, o Boże, wolę twoją (Ps. 40,6-8).",
      "Powiedziawszy wyżej: „Nie chciałeś ofiar i darów, i całopaleń, ani (ofiar) za grzech, ani też nie znajdowałeś w nich upodobania\" — a są to ofiary składane według Prawa, —",
      "potem oznajmia: „Oto przybyłem, aby wypełnić wolę twoją\". — Znosi (więc) pierwsze, aby ustanowić drugie.",
      "Mocą tej woli zostaliśmy uświęceni ofiarą ciała Jezusa Chrystusa raz na zawsze.",
      "Bo, podczas gdy każdy kapłan staje codziennie do służby ołtarza, składając zwykle te same ofiary, które nie mogą nigdy zgładzić grzechu,",
      "ten, złożywszy jedyną ofiarę za grzechy, zasiadł już na zawsze na prawicy Bożej,",
      "oczekując, aż nieprzyjaciele jego legną jako podnóżek stóp jego.",
      "Albowiem poświęcając ich jedną ofiarą, doskonałymi uczynił na wieki.",
      "Stwierdza to nam i Duch Święty.",
      "Powiedział bowiem: Oto jest przymierze, które po onych dniach zawrę z nimi, mówi Pan: Prawami moimi wypełnię ich serca i na umysłach ich wypiszę je.",
      "A grzechów i nieprawości ich pamiętać już nie będę (Jer. 31,33-34).",
      "A gdzie jest odpuszczenie grzechów, tam nie ma już za grzech ofiary.",
      "Mając tedy, bracia, przez krew Jezusa zapewnione wejście do świątyni,",
      "do której zapoczątkował on drogę nową i żywą przez zasłonę, tj. przez ciało swoje",
      "i (mając) tak wielkiego kapłana nad domem Bożym,",
      "przystąpmy (do niego) szczerym sercem, z pełną wiarą, obmywszy serce ze skaz sumienia i obmyci na ciele wodą czystą.",
      "Trwajmy niezachwianie przy wyznaniu nadziei (bo wierny jest ten, który obiecał)",
      "i przypatrujmy się jedni drugim dla pobudzania siebie nawzajem do miłości i dobrych uczynków.",
      "Nie opuszczajmy wspólnych zebrań naszych, jak to niektórzy czynić zwykli, ale dodawajmy sobie otuchy tym bardziej, im lepiej widzicie, że zbliża się dzień.",
      "Bo dla rozmyślnie grzeszących, kiedy mają znajomość prawdy, już nie ma ofiary za grzech,",
      "ale straszne oczekiwanie sądu i potęga ognia, który pożre wrogów.",
      "Kto przekracza Prawo Mojżeszowe, ponosi śmierć bez miłosierdzia na podstawie świadectwa dwóch albo trzech.",
      "O ileż, myślicie, sroższą ściągnie na siebie karę, kto zdepcze Syna Bożego, skala krew przymierza, przez którą uświęcony był, i duchem łaski wzgardzi?",
      "Bo wiemy, kto powiedział: Moją jest pomsta i ja odpłacę oraz: Pan będzie sądził lud swój (Powt. 32,35-36).",
      "Straszna to rzecz wpaść w ręce Boga żywego.",
      "Przypomnijcie sobie dni dawniejsze, w których po swym oświeceniu przetrwaliście udręki w wielkiej walce,",
      "wtedy, kiedy byliście widowiskiem wskutek zniewag i udręk, i wtedy, gdy staliście się uczestnikami tych, co tego doświadczyli.",
      "Albowiem cierpieliście wspólnie z uwięzionymi i nawet zrabowanie własnego mienia przyjęliście z weselem, wiedząc, że posiadacie bogactwa lepsze i trwalsze.",
      "Nie traćcie więc otuchy waszej, która ma wielką zapłatę.",
      "Potrzeba wam tylko cierpliwości, abyście wypełniwszy wolę Bożą, dostąpili obietnicy.",
      "Bo już za chwilę, za chwilę niewielką przyjdzie, który ma nadejść, i nie będzie zwlekał.",
      "A sprawiedliwy mój z wiary żyć będzie. Lecz kto się cofnie, nie będzie się podobał duszy mojej (Hab. 2,3-4).",
      "Ale nam obce jest trwożliwe cofanie się — na zgubę; naszą drogą jest wiara — dla ocalenia duszy."
    ],
    [
      "A wiara jest podstawą tych rzeczy, których się spodziewamy, przeświadczeniem o prawdzie tego, czego się nie widzi.",
      "Dzięki niej starzy zdobyli uznanie.",
      "Przez wiarę poznajemy, że światy utworzone zostały słowem Bożym; że z niewidzialnych widzialnymi się stały.",
      "Przez wiarę Abel złożył Bogu obfitszą niż Kain ofiarę, dzięki której otrzymał świadectwo, że był sprawiedliwy. Świadectwo to wydał Bóg dla darów jego, a choć (Abel) zmarł, przez wiarę swą mówić nie przestaje.",
      "Dla wiary Henoch zabrany był (z tego świata), aby nie oglądał śmierci. I nie znaleziono go, bo zabrał go Bóg, a przed zabraniem otrzymał świadectwo, że Bóg sobie w nim upodobał.",
      "Bez wiary bowiem nie podobna podobać się (Bogu), a ten, kto przystępuje do Boga, winien mocno wierzyć, że Bóg jest, i że nagradza tych, którzy go szukają.",
      "Dla wiary Noe ostrzeżony przez Boga przed tym, czego jeszcze widać nie było, z bojaźnią zbudował arkę dla uratowania swego domu. Przez nią też potępił świat i odziedziczył sprawiedliwość, którą otrzymuje się przez wiarę.",
      "Przez wiarę ten, którego nazwano Abrahamem, posłusznie wyszedł do kraju, który miał otrzymać w dziedzictwie. I wyszedł nie wiedząc, dokąd zdążał.",
      "Przez wiarę przebywał w obiecanej sobie ziemi jakby w cudzej, mieszkając w namiotach z Izaakiem i Jakubem, współdziedzicami tejże obietnicy.",
      "Oczekiwał bowiem miasta wzniesionego na fundamentach, którego budowniczym i twórcą — sam Bóg.",
      "Przez wiarę i Sara, choć czas jej minął, otrzymała moc poczęcia syna, ponieważ uwierzyła, że wierny jest, który jej to obiecał.",
      "Toteż z człowieka jednego (i to na wpół obumarłego) powstało potomstwo tak liczne, jak gwiazdy na niebie i, jak piasek na brzegu morskim, którego zliczyć niepodobna.",
      "Wszyscy oni pomarli z wiarą, nie doczekawszy się (spełnienia) obietnic, ale oglądając i witając je z daleka. Wyznali też, że byli na ziemi gośćmi i pielgrzymami.",
      "Ci bowiem, którzy tak mówią, okazują, że szukają ojczyzny.",
      "A gdyby myśleli o tej, z której wyszli, mieli przecież czasu dosyć, aby do niej wrócić,",
      "ale oni zdążają do lepszej, tj. do niebieskiej. Dlatego Bóg nie wzbrania im nazywać siebie ich Bogiem, bo miasto im przygotował.",
      "Przez wiarę Abraham, gdy był doświadczony, ofiarował Izaaka.",
      "Ten, który otrzymał był obietnicę, ofiarował syna jedynego, o którym powiedziane było: Od Izaaka zwać się będzie potomstwo twoje (Rodz. 21,12).",
      "Sądził, że Bóg ma moc i zmarłych wskrzesić, przeto i odzyskał go na podobieństwo (wskrzeszonego).",
      "Przez wiarę w rzeczy przyszłe błogosławił Izaak Jakuba i Ezawa.",
      "Przez wiarę umierający Jakub błogosławił każdego z synów Józefa i złożył pokłon (Bogu), zniżywszy berło swoje.",
      "Przez wiarę Józef u kresu życia wspomniał na wyjście synów Izraelskich (z Egiptu) i zostawił rozporządzenie co do kości swoich.",
      "Przez wiarę swych rodziców Mojżesz po narodzeniu ukrywany był w ciągu trzech miesięcy. Widzieli bowiem, że dziecię było piękne i nie ulękli się królewskiego rozkazu.",
      "Przez wiarę Mojżesz, kiedy wyrósł, zaprzeczył, jakoby był synem córki Faraona,",
      "wolał raczej cierpieć udręki razem z ludem Bożym, niż zażywać grzesznych chwilowych rozkoszy.",
      "Poczytywał sobie za większe bogactwo zniewagi Chrystusowe niż skarby Egiptu, oglądał się bowiem na nagrodę.",
      "Przez wiarę opuścił Egipt, nie bojąc się gniewu królewskiego; wytrwał, bo Niewidzialnego, jakby widząc, miał przed oczyma.",
      "Przez wiarę sprawił Paschę i przelanie krwi, aby ten, kto tracił pierworodnych, nie dotknął się ich.",
      "Przez wiarę przeszli Morze Czerwone jakby poprzez suchy ląd, a Egipcjanie, gdy próbowali tego, potonęli.",
      "Przez wiarę runęły mury Jerycha po siedmiodniowym obejściu ich wokoło.",
      "Przez wiarę nierządnica Rahab nie zginęła z niewiernymi, przyjąwszy przyjaźnie posłanych na zwiady.",
      "I cóż powiem jeszcze? Wszak czasu mi nie starczy, gdybym chciał opowiadać o Gedeonie i Baraku, Samsonie i Jeftem, Dawidzie, Samuelu i o Prorokach,",
      "którzy przez wiarę pokonali królestwa, wypełnili sprawiedliwość, otrzymali obietnice, zamknęli paszcze lwów,",
      "zdusili potęgę ognia, uszli ostrza miecza, dźwignęli się z niemocy, mężnymi stali się na wojnie, zmusili do ucieczki wojska nieprzyjacielskie.",
      "(Przez nich) niewiasty odzyskały umarłych swoich przywróconych do życia, podczas gdy inni zginęli łamani kołem, nie zgodziwszy się na wykup, aby dostąpić lepszego zmartwychwstania.",
      "Jeszcze inni doznali szyderstw i bicia, a ponadto więzów i ciemnic.",
      "Byli kamienowani, dręczeni, piłowani, przebijani mieczem, błąkali się w owczych i kozich skórach, w nędzy, w ucisku i w utrapieniach.",
      "Świat nie był ich godzien, a oni tułali się po pustkowiach, górach, grotach i jaskiniach ziemi.",
      "A ci wszyscy przez wiarę zaleceni nie doczekali się obietnicy,",
      "ponieważ Bóg przeznaczywszy dla nas coś więcej (nie chciał), aby oni bez nas już doszli do celu."
    ],
    [
      "Przeto i my, mając wokoło takie mnóstwo świadków, złożywszy wszelki ciężar i grzech, który tak łatwo nas osacza, biegnijmy wytrwale w wyznaczonym nam przez bój zawodzie.",
      "A spoglądajmy na Jezusa głowę i ostatecznego sprawcę wiary, który mając przed sobą wesele, podjął krzyż, nie bacząc na wzgardę, i zasiadł na prawicy tronu Bożego.",
      "Baczcie tedy pilnie na tego, który ze strony grzeszników zniósł względem siebie takie sprzeciwy, abyście nie ustawali i nie słabli na duchu.",
      "Wszak nie zmagaliście się jeszcze aż do krwi w walce przeciw grzechowi,",
      "a zapomnieliście o pocieszeniu, jakie zwrócone jest do was jak do synów: Synu mój, nie lekceważ upomnień Pańskich, ani nie upadaj na duchu, gdy cię strofuje,",
      "Pan bowiem karci tego, kogo miłuje, nie szczędząc uderzeń temu, którego uznaje za syna (Przyp. 3,11-12).",
      "Trwajcie w karności. Bóg zwraca się do was, jak do synów, a gdzież jest syn, którego by ojciec nie karcił?",
      "Jeżeli więc nie jesteście karani, jak karani są wszyscy, zatem nie jesteście synami, ale dziećmi nieprawymi.",
      "A wreszcie, jeżeli nasi cieleśni ojcowie karcili nas, a szanowaliśmy ich, czyż nie bardziej winniśmy ulegać Ojcu duchów, aby żyć?",
      "Tamci przecież według swego rozeznania i przez krótki tylko czas nas karcili, ten zaś (czyni to) dla (naszego) pożytku, abyśmy uczestniczyli w jego świętości.",
      "Wprawdzie każda kara na razie nie radość przynosi, lecz smutek, później wszakże doświadczonym przez siebie wydaje błogi owoc sprawiedliwości.",
      "Wyprostujcie tedy opadłe ręce i omdlałe kolana",
      "i zdążajcie idąc prosto, aby kto kuleje nie zbłądził, ale był uleczony.",
      "Starajcie się usilnie o zachowanie pokoju ze wszystkimi i o świętość, bez której nikt nie ujrzy Pana.",
      "Baczcie, aby ktoś, w kim nie ma łaski Bożej, wypuszczający, jak jakiś gorzki korzeń, pędy w górę, nie wyrządził szkody i nie zaraził wielu;",
      "aby się nie znalazł jaki rozpustnik albo niezbożny, jak Ezaw, który za jedną potrawę oddał swoje pierworodztwo.",
      "A wiecie, że potem, gdy chciał odziedziczyć błogosławieństwo, został odrzucony, nie mógł bowiem osiągnąc zmiany (ojcowskiego postanowienia), choć o to ze łzami zabiegał.",
      "Wszak nie przystąpiliście do dotykalnej (góry), ziejącej ogniem, ani nie pogrążyliście się w mgłę, w ciemność, w nawałnicę.",
      "Ani też (nie posłyszeliście) brzmienia trąby i dźwięku słów, na których odgłos (ludzie) prosili, by do nich więcej nie mówiono.",
      "Nie mogli bowiem znieść tego, co było im nakazywane: Gdyby nawet zwierzę dotknęło się góry, ukamienowane będzie (Wyjśc. 19,13).",
      "A tak straszliwy był ten widok, że Mojżesz powiedział: Przerażony jestem i cały drżący (Powt. 9,19).",
      "Ale przystąpiliście do góry Syjon, do miasta Boga żyjącego, niebieskiego Jeruzalem, i do nieprzeliczonej rzeszy aniołów,",
      "do radosnego zgromadzenia i kościoła pierworodnych, którzy zapisani są w niebie, i do Boga, sędziego wszystkich, do duchów ludzi sprawiedliwych, którzy osiągnęli doskonałość,",
      "do Jezusa, pośrednika Nowego Testamentu oraz do pokropienia krwią, która woła głośniej niż krew Abla.",
      "Baczcie, abyście nie wzgardzili tym, który mówi. Bo jeżeli tamci nie uszli (kary) wzgardziwszy tym, który ogłaszał swoje wyroki na ziemi, daleko bardziej my, jeżeli się odwrócimy od tego, który mówił z nieba.",
      "Głos jego wówczas wzruszył ziemię, a i teraz zapowiada, mówiąc: Raz jeszcze wstrząsnę nie tylko ziemią, ale i niebem (Agg. 2,7).",
      "A to „raz jeszcze\" oznacza przemianę rzeczy podlegających ruchowi jako stworzonych, aby zostały tylko te, które są niewzruszone.",
      "Starajmy się więc o królestwo niewzruszone, abyśmy mieli łaskę, a przez nią ze czcią i bojaźnią służyli Bogu podobając się jemu:",
      "Albowiem Bóg nasz jest ogniem trawiącym."
    ],
    [
      "Trwajcie w miłości braterskiej.",
      "Nie zapominajcie o gościnności, przez nią bowiem niektórzy, nie wiedząc o tym, aniołów przyjęli w gościnę.",
      "Pamiętajcie o więźniach, tak jakbyście razem z nimi byli więźniami, a także o cierpiących, bo i wy sami żyjecie w ciele.",
      "Małżeństwo ma być szanowane przez wszystkich, a łoże nieskalane, rozpustnych bowiem i cudzołożników sądzić będzie Bóg.",
      "Unikajcie chciwości, poprzestając na tym, co macie. Bo sam (Bóg) powiedział: Nie porzucę cię, ani nie opuszczę (Joz. 1,5), tak że śmiało mówić możemy:",
      "Pan mię wspomaga, nie będę się lękał. Cóż może mi uczynić człowiek? (Ps. 118,6)",
      "Pamiętajcie o waszych przełożonych, którzy wam głosili słowo Boże: będąc świadkami końca ich losu naśladujcie ich wiarę.",
      "Jezus Chrystus wczoraj i dziś, ten sam i na wieki.",
      "Nie dajcie się zwodzić przeróżnym i obcym naukom. Przystoi bowiem utwierdzić serce łaską, a nie pokarmami, które nie pomogły tym, co się o nie ubiegali.",
      "Mamy ołtarz, z którego nie mają prawa jeść ci, co przybytkowi służą.",
      "Albowiem ciała tych zwierząt, których krew wnosi arcykapłan do miejsca Świętego (dla przebłagania) za grzech, palone są poza obozem.",
      "Dlatego też i Jezus, aby uświęcić lud przez własną krew, poniósł śmierć za bramą miasta.",
      "Wyjdźmyż tedy do niego za obóz, biorąc udział w jego zniewadze.",
      "Nie mamy bowiem tutaj miasta trwałego, ale przyszłego szukamy.",
      "Przez niego więc zawsze składajmy Bogu ofiarę uwielbienia, tj. owoc warg wyznających imię jego.",
      "A nie zapominajcie o dobroczynności i o tym, by nieść sobie wzajemną pomoc, takie bowiem ofiary podobają się Bogu.",
      "Bądźcie posłuszni przełożonym waszym i ulegajcie im. Oni bowiem czuwają jako ci, którzy za dusze wasze są odpowiedzialni. Niechże to czynią z weselem, a nie z udręką, bo to wam pożytku nie przyniesie.",
      "Módlcie się za nas, bo ufamy, że mamy sumienie czyste, usiłując we wszystkim dobrze postępować.",
      "A proszę tym usilniej, byście to czynili, żebym jak najrychlej został wam przywrócony.",
      "Bóg bowiem pokoju, który owego wielkiego pasterza owiec, Pana naszego Jezusa, przez krew przymierza wiecznego poddźwignął spośród zmarłych,",
      "niech was uzdolni do wszystkiego dobrego, byście pełnili wolę jego. Niech sprawi w was to, co mogłoby u niego znaleźć upodobanie przez Jezusa Chrystusa, któremu chwała na wieki wieków. Amen.",
      "A proszę was, bracia, abyście cierpliwie wysłuchali tych upomnień. Bo i tak krótki jest ten list do was.",
      "Wiedzcie, że brat nasz, Tymoteusz, został uwolniony. Jeżeli rychło przybędzie, zobaczę was razem z nim.",
      "Pozdrówcie wszystkich przełożonych waszych i wszystkich świętych. Pozdrawiają was (bracia) z Italii.",
      "Łaska z wami wszystkimi. Amen.1"
    ]
  ],
  [
    [
      "Jakub, sługa Boga i Pana naszego Jezusa Chrystusa, pozdrawia dwanaście pokoleń żyjących w rozproszeniu.",
      "Bracia moi, uważajcie to za wielką radość, kiedy wpadniecie w różne pokusy,",
      "wiedząc, że doświadczenie waszej wiary powoduje wytrwałość.",
      "Wytrwałość zaś niech się okaże w dziele doskonałym, byście byli doskonali i nienaganni, nie uchybiający w niczym.",
      "A jeśli komu brak mądrości, niech prosi Boga, który szczerze daje wszystkim, nie wymawiając, a otrzyma ją.",
      "Ale niech prosi z wiarą i bez powątpiewania, kto bowiem wątpi, podobny jest do fali morskiej poruszanej i miotanej wiatrem.",
      "Przeto niech taki człowiek nie sądzi, że otrzyma coś od Pana.",
      "Człowiek o rozdwojonej duszy jest chwiejny w całym swoim postępowaniu.",
      "Niech brat pokorny chlubi się z wyniesienia swego,",
      "a bogacz — z upokorzenia swego, bo przeminie jak polny kwiat.",
      "Wzeszło bowiem słońce żarzące, spaliło trawę, i kwiat jej opadł; zginął jej piękny wygląd — tak i bogacz na drogach swych uwiędnie.",
      "Błogosławiony człowiek, który zniesie pokusę, bo gdy się utwierdzi, otrzyma wieniec żywota, który obiecał Bóg tym, co go miłują.",
      "Niech nikt, doznając pokusy, nie mówi: Przez Boga jestem kuszony. Albowiem Bóg nie podlega pokusie do złego i sam nikogo nie kusi.",
      "Lecz każdego kuszą własne żądze, nęcąc go i wabiąc.",
      "A dopiero potem, gdy żądze owoc wydają, rodzi się grzech, a grzech dokonany rodzi śmierć.",
      "Nie błądźcie, moi umiłowani bracia.",
      "Każdy dar dobry i każda wzniosła łaska z wysoka zstępuje od Ojca światłości, u którego nie masz odmiany ani cienia zmienności.",
      "Bo z własnej woli zrodził nas słowem prawdy, abyśmy byli niejako zaczątkiem jego stworzeń.",
      "Wiedzcie o tym, bracia moi umiłowani! A niech każdy człowiek będzie skory do słuchania, ale powolny do mówienia i powolny do gniewu.",
      "Bo gniew człowieka nie prowadzi do sprawiedliwości Bożej.",
      "Dlatego też, odrzuciwszy wszelką nieczystość i nadmiar złości, przyjmujcie z łagodnością słowo w was wszczepione, które może zbawić wasze dusze.",
      "A bądźcie wykonawcami słowa, a nie tylko słuchaczami, oszukującymi samych siebie.",
      "Bo jeżeli kto słucha słowa, a nie wypełnia go, podobny jest do człowieka przypatrującego się własnemu obliczu w zwierciadle:",
      "przypatrzył się sobie i odszedł, a niebawem zapomniał, jak wyglądał.",
      "Kto zaś wniknął we wzniosłe prawo wolności i wytrwał w nim, stał się słuchaczem, który nie zapomina, ale jest wykonawcą dzieła: ten będzie błogosławiony dla czynu swego.",
      "A jeśli kto mniema, że jest pobożny, nie powściągając swego języka, lecz zwodząc serce swoje, tego pobożność próżna jest.",
      "Czystą i nieskalaną pobożnością wobec Boga i Ojca jest nawiedzać sieroty i wdowy w ich utrapieniach oraz strzec samego siebie od zmazy tego świata."
    ],
    [
      "Bracia moi, nie miejcie wiary w chwałę Pana naszego Jezusa Chrystusa ze względu na osoby.",
      "Bo gdyby do zgromadzenia waszego wszedł człowiek ze złotym pierścieniem, wspaniale ubrany, a wszedłby i ubogi w nędznej szacie,",
      "i zwrócilibyście uwagę na wspaniale ubranego, mówiąc mu: „Ty usiądź tu wygodnie\", a biednemu powiedzielibyście: „Ty stań tam albo usiądź u podnóżka stóp moich\",",
      "czyż nie czynicie różnic między sobą i czyż nie stajecie się sędziami myślącymi przewrotnie?",
      "Słuchajcie, bracia moi umiłowani, czyż Bóg nie wybrał biednych na tym świecie jako bogaczy w wierze i dziedziców Królestwa, które obiecał tym, co go miłują?",
      "Wy zaś nie uszanowaliście biednego. Czyż bogaci nie uciskają was i sami nie ciągną was do sądów?",
      "Czyż to nie oni bluźnią chlubnemu imieniu, które wzywano nad wami?",
      "Jeśli jednak wypełniacie Zakon królewski według Pisma: Będziesz miłował bliźniego twego jak siebie samego (Kapł. 19,18), dobrze czynicie.",
      "Gdy zaś macie wzgląd na osoby, dopuszczacie się grzechu i sam Zakon potępia was jako przestępców.",
      "Bo każdy, kto zachowuje cały Zakon, a w jednym wykracza, staje się winnym wszystkiego.",
      "Ten bowiem, który powiedział: „Nie cudzołóż\", powiedział też: „Nie zabijaj\" (Powt. 5,17-18). I jeśli nie będziesz cudzołożył, ale zabijesz, przekroczyłeś Zakon.",
      "Tak mówcie i tak czyńcie, jak ci, którzy mają być sądzeni przez Zakon wolności.",
      "Bo tego, który nie jest miłosierny, spotka sąd bez miłosierdzia, a miłosierdzie góruje nad sądem.",
      "Cóż pomoże, bracia moi, gdyby kto mówił, że ma wiarę, ale uczynków by nie miał? Czyż wiara może go zbawić?",
      "Gdyby brat albo siostra nie mieli ubrania i potrzebowaliby codziennej żywności,",
      "a ktoś z was powiedziałby im: Idźcie w pokoju, ogrzejcie się i nasyćcie, a nie dalibyście im tego, czego ciało ich potrzebuje — cóżby to pomogło?",
      "Tak i wiara, gdyby nie miała uczynków, martwa jest sama w sobie.",
      "Ale powie ktoś: Ty masz wiarę, a ja mam uczynki. Pokaż twoją wiarę bez uczynków, a ja ci pokażę wiarę moją z uczynków.",
      "Ty wierzysz, że jest jeden Bóg? Dobrze czynisz; szatani także wierzą i drżą.",
      "A czy chcesz wiedzieć, nędzny człowieku, że wiara bez uczynków daremna jest?",
      "Czyż nie dzięki uczynkom dostąpił usprawiedliwienia Abraham, ojciec nasz, ofiarując na ołtarzu syna swego, Izaaka?",
      "Widzisz, że wiara współdziała z jego uczynkami i dzięki uczynkom wiara osiągnęła doskonałość.",
      "I spełniło się Pismo, które mówi: Uwierzył Abraham Bogu, a poczytano mu to za sprawiedliwość (Rodz. 15,6) i nazwano go przyjacielem Bożym.",
      "Widzicie, że uczynki usprawiedliwiają człowieka, a nie sama wiara.",
      "Podobnie, czyż nie uczynki: przyjęcie posłów i wyprawienie ich inną drogą, usprawiedliwiły Rahab, nierządnicę?",
      "Bo jak ciało bez ducha jest martwe, tak i wiara bez uczynków martwa jest."
    ],
    [
      "Bracia moi, niech się wielu spośród was nie uważa za mistrzów, bo wiedzcie, że większy czekałby nas sąd.",
      "Wszyscy bowiem w wielu rzeczach upadamy. Jeśli ktoś w słowie nie uchybia, ten jest mężem doskonałym i może trzymać na wodzy całe ciało.",
      "A jeśli koniom wkładamy w pyski wędzidła, żeby nam były posłuszne, to całym ciałem ich kierujemy.",
      "Także i okrętami, chociaż są tak wielkie i miotane gwałtownymi wichrami, maleńki ster kieruje tam, dokąd zechce wola sternika.",
      "Otóż i język — małym jest wprawdzie członkiem, ale wielkimi rzeczami się chlubi. Patrzcie, jak niewielki ogień jakże wielki las podpala.",
      "I język jest ogniem. Ogromem nieprawości wśród naszych członków jest język, mogący skalać całe ciało i rozognić krąg życia naszego, sam będąc rozpalony przez piekło.",
      "Bo Wszelki rodzaj zwierząt, ptaków, płazów i stworzeń morskich można poskromić, i człowiek je poskramia.",
      "Ale języka nikt z ludzi poskromić nie może; nieokiełznane to zło, pełne jadu śmiertelnego.",
      "Nim błogosławimy Pana i Ojca i nim przeklinamy ludzi stworzonych na podobieństwo Boże.",
      "Z tych samych ust pochodzi i błogosławieństwo i przekleństwo. Nie powinno tak się dziać, bracia moi.",
      "Czyż źródło z tego samego otworu bije wodą słodką i gorzką?",
      "Czyż drzewo figowe, bracia moi, może rodzić oliwki, albo winna latorośl figi? Podobnie też i słone źródło nie wydaje słodkiej wody.",
      "Któż między wami jest mądry i rozsądny? Niechże przez dobre zachowanie czynem pokaże łagodność mądrości.",
      "Bo jeżeli gorzką zazdrość i niezgodę macie w sercach waszych, nie wynoście się i nie bądźcie kłamcami wbrew prawdzie.",
      "Nie jest to bowiem mądrość, która z góry zstępuje, ale ziemska, zmysłowa, diabelska.",
      "Bo gdzie zazdrość i niezgoda, tam niestałość i wszelki zły czyn.",
      "Ale mądrość, która jest z wysoka, jest przede wszystkim czysta, potem spokojna, skromna, ustępliwa, pełna miłosierdzia i owoców dobrych, nie stronnicza i nie obłudna.",
      "A owoc sprawiedliwości zasiewa się w pokoju przez ludzi pokój czyniących."
    ],
    [
      "Skądże walki, skądże waśnie między wami? Czyż nie z pożądliwości waszych, które walczą w członkach waszych?",
      "Pożądacie, a nie macie, zabijacie i zazdrościcie, a nie możecie osiągnąć, kłócicie się i walczycie. Nie macie dlatego, że się nie domagacie;",
      "prosicie, a nie otrzymujecie, bo źle prosicie, zamierzając to, co otrzymacie, zużyć na korzyść pożądliwości waszych.",
      "Cudzołożnicy, czyż nie wiecie, że przyjaźń z tym światem to wrogość wobec Boga? Ktokolwiek więc chciałby być przyjacielem tego świata, staje się nieprzyjacielem Boga.",
      "Czyż sądzicie, że Pismo bez powodu mówi: Aż do zazdrości pożąda duch, którego (Bóg) w nas wszczepił?",
      "Ale większą jeszcze daje łaskę i dlatego mówi: Bóg pysznym się sprzeciwia, a pokornym łaskę daje.",
      "Poddajcie się więc Bogu, i przeciwstawiajcie się diabłu, a ucieknie od was.",
      "Przybliżcie się do Boga, a zbliży się do was. Oczyśćcie ręce, grzesznicy, i wybielcie serca, obłudnicy!",
      "Biadajcie, smućcie się i płaczcie, śmiech wasz niech w smutek się obróci, a radość wasza w ból.",
      "Uniżcie się przed obliczem Pańskim, a wywyższy was.",
      "Nie uwłaczajcie, bracia, jeden drugiemu. Kto uwłacza bratu, albo kto sądzi swego brata, uwłacza Prawu i sądzi Prawo. A jeśli sądzisz Prawo, nie jesteś wykonawcą Prawa, lecz sędzią.",
      "Jeden jest Prawodawca i Sędzia, który może wybawić i zatracić. A ty, kto jesteś, że sądzisz bliźniego?",
      "A teraz wy, którzy mówicie: Dziś albo jutro pójdziemy do tego miasta, zabawimy tam rok, będziemy handlować i ciągnąć zyski, wy, którzy nie wiecie, co jutro będzie.",
      "Czymże jest bowiem życie wasze? Jesteście parą, ukazującą się na chwilę i zaraz znikającą.",
      "Zamiast tego winniście mówić: „Jeżeli Pan zechce\" oraz: „Jeżeli żyć będziemy, zrobimy to lub owo\".",
      "A teraz chełpicie się z zarozumiałości waszej. Niecna jest każda taka chełpliwość.",
      "Grzechu się dopuszcza ten, kto umie dobrze czynić, a nie czyni."
    ],
    [
      "Bez ociągania się tedy, o bogacze, płaczcie, narzekając na nieszczęścia, które na was przyjdą.",
      "Bogactwa wasze zbutwiały, a mole zjadły wasze szaty.",
      "Rdza pokryła złoto i srebro wasze i rdza ich będzie wam na świadectwo, a ciała wasze pożre jak ogień. Nagromadziliście sobie skarbów na dni ostateczne!",
      "Oto woła zapłata robotników, co żęli wasze pola, którąście zatrzymali; a wołania żeńców doszły do uszu Pana Zastępów.",
      "Żyliście na ziemi wśród przepychu i rozkoszy, utuczyliście serca wasze w dzień zabicia.",
      "Potępiliście, zabiliście sprawiedliwego; a on nie sprzeciwia się wam.",
      "Bądźcie przeto cierpliwi, bracia, aż do przyjścia Pańskiego. Oto rolnik oczekuje cennego owocu ziemi, cierpliwie wypatrując aż spadnie wczesny i późniejszy deszcz.",
      "Cierpliwymi więc bądźcie i wy, i umocnijcie wasze serca, bo przyjście Pańskie już bliskie.",
      "Nie narzekajcie, bracia, jedni na drugich, aby nie spotkał was sąd. Już sędzia stanął u wrót.",
      "A za przykład bierzcie, bracia, utrapienia i cierpliwość Proroków, którzy przemawiali w imię Pańskie.",
      "Oto błogosławimy tych, którzy wytrwali. Słyszeliście o cierpliwości Hioba i widzieliście, jak Pan zakończył jego cierpienia, bo litościwy jest Pan i miłosierny.",
      "A nade wszystko, bracia moi, nie przysięgajcie ani na niebo, ani na ziemię, ani na nic innego, lecz niech wasze „tak\" znaczy „tak\", a wasze „nie\" — „nie\", abyście nie dostali się pod sąd.",
      "Ma kto z was utrapienie? Niech się modli. Pogodny jest? Niech śpiewa.",
      "Choruje kto między wami? Niech wezwie kapłanów Kościoła i niechaj się nad nim modlą, namaściwszy go olejem w imię Pańskie.",
      "A modlitwa płynąca z wiary uzdrowi chorego i podźwignie go Pan, a gdyby był w grzechach, zostaną mu odpuszczone.",
      "Wyznawajcie więc sobie nawzajem grzechy wasze i módlcie się jedni za drugich, abyście zostali uleczeni. Wielką moc ma usilna prośba sprawiedliwego.",
      "Eliasz był człowiekiem tak samo czującym jak my, a modlił się żarliwie, aby nie było deszczu; i nie padał deszcz na ziemię przez trzy lata i sześć miesięcy.",
      "I znowu pomodlił się, a spadł z nieba deszcz i ziemia wydała swój owoc.",
      "Bracia moi, gdyby wśród was ktoś zboczył z drogi prawdy, a inny nawróciłby go,",
      "niech wie, że ten, kto nawraca grzesznika z błędnej drogi, zbawi duszę jego od śmierci i osłoni od mnóstwa grzechów.1"
    ]
  ],
  [
    [
      "Piotr Apostoł Jezusa Chrystusa do przebywających w rozproszeniu w Poncie, Galacji, Kapadocji, Azji i Bitynii —",
      "wybranym zgodnie z wszechwiedzą Boga Ojca, przez uświęcenie Ducha, dla posłuszeństwa i pokropienia krwią Jezusa Chrystusa: Łaska i pokój niech się w was pomnaża.",
      "Błogosławiony Bóg i Ojciec Pana naszego Jezusa Chrystusa, który z wielkiego miłosierdzia swego odrodził nas przez zmartwychwstanie Jezusa Chrystusa dla nadziei żywej,",
      "dla trwałego nieskalanego, niezniszczalnego dziedzictwa, zachowanego w niebiesiech dla was,",
      "których przez wiarę strzeże potęga Boża, aby zgotowane zbawienie objawiło się w chwili ostatecznej.",
      "Z tego się radujcie, choć teraz potrzeba i udręczyć się nieco rozmaitymi pokusami,",
      "aby próba wiary waszej, daleko cenniejsza niż zniszczalne złoto (które w ogniu próbują), okazała się dla chwały, czci i sławy w objawieniu Jezusa Chrystusa.",
      "Miłujecie go, choć go nie widzieliście, a i teraz nie widząc go, wierzycie, i radujecie się weselem niewymownym i chwalebnym,",
      "wyjednując sobie cel wiary waszej — zbawienie dusz.",
      "O tym zbawieniu myśleli i szukali go Prorocy, którzy prorokowali o łasce, jaka na was zstąpić miała,",
      "usiłując zrozumieć, na jaki czas i okoliczności wskazywał im Duch Chrystusowy, który zapowiadał cierpienia Chrystusa i następującą po nich chwałę.",
      "Objawiono im też, że nie dla samych siebie, ale dla was spełniali posługę przez zapowiadanie tego, co wam teraz oznajmione zostało za pośrednictwem głoszących Ewangelię, za sprawą Ducha Świętego zesłanego z niebios; są to rzeczy, w które wejrzeć pragnęliby aniołowie.",
      "Przeto czujni i gotowi umysłem, w prostocie wyczekujcie tej łaski, która wam będzie udzielona w objawieniu Jezusa Chrystusa.",
      "Jako synowie posłuszni, nie idąc za pożądliwościami dawnej nieświadomości waszej,",
      "ale na wzór świętego, który was wezwał, i wy w całym postępowaniu świętymi bądźcie.",
      "Napisane jest bowiem: Będziecie świętymi, bom i ja Święty jest (Kapł. 11,44).",
      "A jeżeli wzywacie jako Ojca tego, który bez względu na osoby sądzi każdego według uczynków, żyjecie w bojaźni w czasie przebywania waszego (na tym świecie).",
      "Wiecie bowiem, że nie dobrami skazitelnymi, srebrem albo złotem, zostaliście wyzwoleni z nędznego sposobu życia waszych ojców,",
      "ale cenną krwią Chrystusa, jako niezmazanego i niepokalanego baranka,",
      "który, choć był przeznaczony przed stworzeniem świata, dopiero u kresu czasów objawił się wam.",
      "Dzięki niemu wierzycie w Boga, który go wskrzesił z martwych i dał mu chwałę, abyście w Bogu pokładali wiarę i nadzieję waszą.",
      "Skoro w posłuszeństwie wobec prawdy oczyściliście dusze wasze dla miłości bratniej, w której nie masz obłudy, z głębi czystego serca kochajcie jedni drugich żarliwie,",
      "odrodzeni nie z nasienia skazitelnego, ale nieskazitelnego, przez słowo Boga, który żyje i trwa.",
      "Bo każdy człowiek jako trawa, a wszelka chwała jego jako kwiat polny. Uschła trawa i opadł kwiat, lecz słowo Pańskie trwa na wieki (Iz. 40,6-7).",
      "A to jest właśnie owo słowo wam oznajmione."
    ],
    [
      "Usunąwszy tedy wszelką złość oraz wszelki podstęp, obłudę, zazdrość oraz wszystkie obmowy,",
      "jako dopiero narodzone niemowlęta pożądacie czystego, duchowego mleka, abyście przez nie rośli dla zbawienia.",
      "O ile tylko doświadczyliście, że dobry jest Pan.",
      "Zbliżając się do niego, będącego żywym kamieniem, odrzuconym wprawdzie przez ludzi, ale wybranym i cenionym przez Boga,",
      "i wy sami — niby żywe kamienie — wznosicie się jak budowla, wchodząc w skład domu duchowego dla sprawowania świętego kapłaństwa, dla składania duchowych ofiar miłych Bogu przez Jezusa Chrystusa.",
      "Bo powiedziane jest w Piśmie: Oto kładę na Syjonie kamień węgielny, wybrany, kosztowny, a kto weń uwierzy, zawiedziony nie będzie (Iz. 28,16).",
      "Wam tedy wierzącym chwała, dla niewierzących zaś: kamień, który odrzucili budujący, ten stał się głowicą węgła. (Ps. 118,22)",
      "I kamieniem obrazy i opoką zgorszenia (dla tych), którzy zrażają się słowem, nie wierząc temu, do czego przeznaczeni zostali.",
      "Wy jednak jesteście rodzajem wybranym, królewskim kapłaństwem, narodem świętym, ludem nabytym, abyście głosili potęgę tego, który z ciemności wezwał was do swego przedziwnego światła (Iz. 43,20-21).",
      "Wy, coście niegdyś nie byli ludem, a teraz ludem Bożym jesteście, coście nie dostąpili byli miłosierdzia, a teraz miłosierdzia doznali.",
      "Umiłowani, proszę was, abyście jako przychodnie i goście powstrzymywali się od pożądliwości cielesnych, walczących przeciw duszy.",
      "Zachowujcie się dostojnie obcując z poganami, aby za to, że was spotwarzają jak złoczyńców, kiedy przejrzą w dzień nawiedzenia, chwalili Boga, dzięki waszym dobrym uczynkom.",
      "Bądźcie poddani każdej ludzkiej władzy ze względu na Pana: czy to królowi jako najwyższemu zwierzchnikowi,",
      "czy namiestnikom jako posłanym przez niego dla ukarania złoczyńców, a na chwałę tych, co dobrze czynią.",
      "Bo taka jest wola Boża, abyście dobrymi uczynkami zamknęli usta głupocie ludzi nierozsądnych,",
      "jak wolni, ale nie tacy, którzy wolności używają na osłonę zła, lecz tak, jak słudzy Boga.",
      "Wszystkich szanujcie. Braci miłujcie. Boga się bójcie. Króla czcijcie.",
      "Domownicy (niech będą) poddani panom z należytą bojaźnią, nie tylko dobrym i skromnym, ale też i przykrym.",
      "Bo jest to łaską, jeżeli ktoś z myślą o Bogu znosi przykrości cierpiąc niesprawiedliwie.",
      "Bo jakaż w tym chwała, jeśli będziecie znosić policzkowanie za popełnione grzechy? Ale jeżeli dobrze czyniąc, cierpieć będziecie, znosząc to w cierpliwości, to będzie łaską u Boga.",
      "Na to przecież jesteście wezwani, bo i Chrystus cierpiał za was, zostawiając wam przykład, abyście wstępowali w ślady jego.",
      "A on grzechu nie popełnił ani też zdrada nie postała w ustach jego (Iz. 53,9).",
      "Kiedy mu złorzeczono, nie złorzeczył, kiedy cierpiał, nie wygrażał się, ale powierzał się temu, który sądzi sprawiedliwie.",
      "On sam w ciele swoim zaniósł grzechy nasze na krzyż, abyśmy umarli dla grzechów, żyli dla sprawiedliwości. Krwią ran jego zostaliście uleczeni.",
      "Błąkaliście się bowiem po bezdrożach, jak owce, ale teraz powróciliście do pasterza i opiekuna dusz waszych."
    ],
    [
      "Podobnie i niewiasty (niech będą) poddane mężom swoim, aby nawet ci, którzy nie wierzą słowu (Ewangelii), pozyskani byli bez słowa,",
      "patrząc na pełne uległości i czyste postępowanie wasze.",
      "Niech się nie zdobią przez wyszukane zaplatanie włosów, ani przez strojne szaty czy obwieszanie się złotem,",
      "raczej należy przystrajać człowieka wewnętrznego w nieskazitelność spokoju i łagodność ducha, co jest bogactwem przed obliczem Bożym.",
      "Tak bowiem niegdyś przyozdabiały się i święte niewiasty pokładające nadzieję w Bogu, a poddane swoim mężom.",
      "Tak Sara posłuszna była Abrahamowi, nazywając go Panem, a wy stajecie się jej córkami, czyniąc dobrze i nie ulegając żadnemu przymusowi.",
      "Podobnie i mężowie w rozumnym współżyciu ze słabszą naturą niewieścią, okazujcie im cześć jako współdziedziczącym łaskę żywota, aby nic nie przeszkadzało waszym modlitwom.",
      "Wreszcie (bądźcie) wszyscy jednomyślni, współczujący, miłujący braci, miłosierni, pokorni,",
      "nie oddając złem za złe, ani złorzeczeniem za złorzeczenie, lecz przeciwnie, błogosławcie, gdyż na to wezwani jesteście, abyście błogosławieństwo w dziedzictwie otrzymali.",
      "Albowiem, kto chce miłować żywot i ujrzeć dni szczęśliwe, niech pohamuje język od złego, a usta od słów zdrady.",
      "Niech stroni od złego, a niech czyni dobrze, niech szuka pokoju i niech za nim zdąża.",
      "Gdyż oczy Pańskie nad sprawiedliwymi, a uszy jego ku prośbom ich. Lecz oblicze Pańskie przeciw dopuszczającym się zła (Ps. 34,12-16).",
      "I któż wam zaszkodzi, jeżeli gorliwie o dobro zabiegać będziecie?",
      "Ale gdybyście nawet i cierpieli dla sprawiedliwości błogosławieni jesteście. A gróźb nie lękajcie się ani nie poddawajcie się trwodze,",
      "lecz Pana Chrystusa święćcie w sercach waszych, gotowi zawsze do zadośćuczynienia każdemu, który domaga się od was wyjaśnień w sprawie nadziei, którą żyjecie.",
      "Z lękiem wszakże i skromnie zachowujcie czyste sumienie, ażebyście zawstydzili tych, co uwłaczają waszemu dobremu postępowaniu w Chrystusie.",
      "Bo lepiej jest cierpieć dobrze czyniąc (jeżeli taka jest woła Boża), niż czynić źle.",
      "Gdyż i Chrystus umarł raz jeden za grzechy, sprawiedliwy za niesprawiedliwych, by was przywieść do Boga; poniósł wprawdzie śmierć cielesną, ale ożywiony duchem,",
      "nawet do tych duchów, które przebywały w więzieniu, udał się głosić naukę.",
      "Niegdyś były to duchy niewierne, gdy za czasów Noego, przy budowie Arki, w której zaledwie osiem osób ocalało przez wodę, nadużywały cierpliwości Bożej.",
      "Ta woda i was dzisiaj zbawia przez chrzest, którego była zapowiedzią, nie przez pozbycie się cielesnego brudu, ale przez prośbę do Boga o czyste sumienie, skierowaną przez zmartwychwstanie Jezusa Chrystusa.",
      "Zasiadł on na prawicy Bożej, wstąpiwszy na niebiosa i poddawszy pod swoje rozkazy aniołów, moce i potęgi."
    ],
    [
      "Ponieważ Chrystus cierpiał na ciele, i wy uzbrójcie się tą samą myślą, bo kto ucierpiał na ciele, zaniechał grzechu,",
      "aby resztę czasu żyć w ciele już nie dla pożądliwości ludzkich, ale według woli Bożej.",
      "Bo dosyć już było przedtem czasu na nasycenie pogańskich pragnień dla tych, którzy poddawali się wyuzdaniu, pożądliwościom, nadużywaniu wina, ucztując, pijąc bez miary i oddając się zdrożnej czci bóstw pogańskich.",
      "Zdumiewają się oni i bluźnią, że nie pogrążacie się z nimi w bezmiarze rozpusty.",
      "Lecz będą oni odpowiadać przed tym, który ma niebawem sądzić żywych i umarłych.",
      "Dlatego bowiem i umarłym głoszona była Ewangelia, aby osądzeni wprawdzie według ludzi w ciele, według Boga żyli w duchu.",
      "Lecz zbliżył się już kres wszystkiego. Trzeźwymi się stańcie i czuwajcie w modlitwach.",
      "A nade wszystko miejcie miłość żarliwą jedni ku drugim, bo miłość osłania mnóstwo grzechów.",
      "Jedni dla drugich bądźcie gościnni bez szemrania.",
      "Tak jak każdy otrzymał łaskę, tak niech usługuje jeden drugiemu na wzór dobrych szafarzy rozlicznej łaski Bożej.",
      "Kto przemawia, niech wygłasza słowa Boże, kto posługuje, niech czyni to z przekonania, którego udziela Bóg, aby we wszystkim Bóg był uwielbiony przez Jezusa Chrystusa, któremu chwała i panowanie na wieki wieków. Amen.",
      "Umiłowani, nie dziwcie się pożodze, która spada na was dla doświadczenia, jak gdyby coś niezwykłego was spotkało.",
      "Ale, będąc uczestnikami cierpień Chrystusa, radujcie się, abyście i wtedy, gdy objawi się chwała jego, radowali się z weselem.",
      "Jeżeli was znieważają dla imienia Chrystusowego, błogosławieni jesteście, bo Duch chwały i Duch Boży na was spoczywa.",
      "Nikt bowiem z was nie powinien cierpieć jako morderca, złodziej, złoczyńca, albo taki, co do cudzych spraw się wtrąca.",
      "Jeżeli zaś (cierpi) jako chrześcijanin, niech się nie wstydzi, ale raczej niech chwali Boga w imię swojej wiary.",
      "Bo nadszedł czas, aby sąd rozpoczął się od domu Bożego. A jeśli najpierw na nas, jakiż koniec tych, którzy nie wierzą Bożej Ewangelii?",
      "Bo jeżeli sprawiedliwy z trudnością może się zbawić, bezbożnik i grzesznik jakże się ostoją?",
      "Przeto i ci, którzy cierpią według woli Bożej, niech przez dobre uczynki wiernemu Stworzycielowi polecają dusze swoje."
    ],
    [
      "Starszych przeto, którzy są wśród was, proszę ja, także starszy i świadek męki Chrystusowej oraz uczestnik tej chwały, która ma się objawić.",
      "Paście trzodę Bożą, która jest przy was, czuwając nad nią nie z musu, ale ochoczo dla Boga: ze szczerej chęci, a nie dla niegodziwego zysku.",
      "Ani też jako panujący nad powierzoną wam społecznością, ale jako wzór dla owczarni.",
      "A kiedy się zjawi książę pasterzy, otrzymacie niewiędnący wieniec chwały.",
      "Podobnie i młodzi, bądźcie poddani starszym. A wszyscy okazujcie pokorę jedni drugim, bo Bóg pysznym się sprzeciwia, a pokornym łaskę daje.",
      "Uniżcie się tedy pod możną ręką Bożą, aby was wywyższył we właściwym czasie,",
      "złożywszy na niego wszelkie wasze troski, bo on ma pieczę o was.",
      "Trzeźwymi bądźcie, czuwajcie! Przeciwnik wasz, szatan, krąży jak ryczący lew, szukając, kogo by pożarł.",
      "Opierajcie mu się umocnieni w wierze, wiedząc, że te same utrapienia spotykają waszych braci na świecie.",
      "A Bóg wszelkiej łaski, który wezwał was do wiecznej chwały swojej w Chrystusie, po krótkim utrapieniu udoskonali (was), utwierdzi, umocni, ugruntuje.",
      "Jemu panowanie na wieki wieków. Amen.",
      "Napisałem wam, jak sądzę, pokrótce przez Sylwana wiernego brata zachęcając was i zapewniając, że to jest prawdziwa łaska Boża, w której trwacie.",
      "Pozdrawia was (kościół) w Babilonie, wybrany razem z wami, i Marek, syn mój.",
      "Pozdrówcie jedni drugich pocałunkiem miłości. Pokój wam wszystkim, którzy jesteście w Chrystusie.1"
    ]
  ],
  [
    [
      "Szymon Piotr, sługa i Apostoł Jezusa Chrystusa do tych, którzy przez sprawiedliwość Boga naszego i Zbawiciela Jezusa Chrystusa otrzymali wiarę równie cenną jak nasza.",
      "Łaska i pokój niech się w was pomnaża przez poznanie Boga i Jezusa, Pana naszego.",
      "Skoro jego moc Boża obdarzyła nas tym wszystkim, co do życia i pobożności należy i dozwoliła nam poznać tego, który nas wezwał własną chwałą i potęgą —",
      "dzięki czemu otrzymaliście tak cenne i niezmiernie wielkie obietnice, byście przez nie stali się uczestnikami Bożej natury, uchroniwszy się od zepsucia, które dokonuje się w świecie poprzez pożądliwość —",
      "i wy również dokładajcie wszelkich starań, abyście wiarę waszą ugruntowali na cnocie, a cnotę na umiejętności.",
      "Umiejętność (oprzeć trzeba) na powściągliwości, powściągliwość na cierpliwości, cierpliwość na pobożności,",
      "pobożność na miłości bratniej, a miłość bratnią na miłości (Bożej).",
      "Jeżeli bowiem te cnoty mieć będziecie, i to obficie, nie pozwolą wam one pozostać bezczynnymi ani nieużytecznymi w poznaniu Pana naszego Jezusa Chrystusa.",
      "Bo kto ich nie ma, jest ślepy lub niedowidzi, zapomniawszy o oczyszczeniu z dawnych grzechów swoich.",
      "Dlatego, bracia, usilnie starajcie się, żeby wezwanie i wybranie wasze stało się niezachwiane. Tak postępując nigdy nie upadniecie.",
      "W ten sposób na pewno będziecie mieli dostęp otwarty do Królestwa wiecznego Pana naszego i Zbawiciela Jezusa Chrystusa.",
      "Dlatego nigdy nie przestanę przypominać wam tych rzeczy, choć znacie je już i jesteście utwierdzeni w prawdzie dla was przeznaczonej.",
      "Uważam bowiem, że jest moim obowiązkiem, dopóki przebywam w tym przybytku, przypominaniem pobudzać was do czujności.",
      "A wiem, że wkrótce opuszczę mój przybytek, jak Pan Jezus Chrystus mi oznajmił.",
      "Lecz starać się będę, żebyście i po moim odejściu mogli zawsze przypominać sobie te rzeczy.",
      "Bo nie w oparciu o zmyślone baśnie oznajmiliśmy wam moc i przyjście Pana naszego Jezusa Chrystusa, lecz oglądaliśmy na własne oczy jego wielkość.",
      "Albowiem kiedy odbierał od Boga Ojca cześć i chwałę i gdy doszedł do niego taki głos ze wspaniałego Majestatu: Ten jest Syn mój umiłowany, w którym upodobałem sobie (Mt. 17,5) —",
      "my ten głos, który dochodził z nieba, słyszeliśmy kiedy byliśmy z nim na owej górze świętej.",
      "Tym sposobem potwierdza się dla nas mowa Proroków. Dobrze uczynicie, jeżeli będziecie się jej trzymać, jak świecy w ciemnym miejscu, aż nie zaświta dzień i w sercach waszych nie wzejdzie jutrzenka.",
      "Ale na to przede wszystkim pomnijcie, że żadne proroctwo Pisma nie podlega dowolnemu wykładowi.",
      "Bo nie za wpływem woli ludzkiej niegdyś proroctwo zostało oznajmione, ale Duchem Świętym uniesieni mówili (święci) ludzie Boży."
    ],
    [
      "Byli między ludem i fałszywi prorocy, jak i między wami również będą fałszywi nauczyciele; wprowadzą oni zgubne odszczepieństwa i zaprą się Pana, który ich odkupił, rychło ściągając na siebie zgubę.",
      "A wielu w rozpuście pójdzie ich śladami i przez nich będą bluźnić przeciw drodze prawdy.",
      "W chciwości swojej ułudnymi słowy frymarczyć wami będą, lecz wyrok od dawna na nich wydany nie odwlecze się i zguba ich nie ominie.",
      "Jeśli bowiem aniołów, gdy zgrzeszyli, Bóg nie oszczędził, ale strąconych do piekła rzucił w otchłań ciemności, żeby tam trzymać ich do chwili sądu;",
      "jeśli dawnemu światu nie przepuścił i ocalił tylko ośmiu ludzi z Noem, głosicielem sprawiedliwości, zesławszy potop na świat bezbożnych;",
      "jeśli miasta Sodomę i Gomorę w perzynę obrócił i na zupełną skazał zagładę, wymierzając przykładną karę tym, co bezbożnie żyć mieli;",
      "jeśli wybawił sprawiedliwego Lota uciskanego wyuzdanym postępowaniem niezbożnych",
      "(ów mąż sprawiedliwy bowiem, mieszkając wśród nich, przez to co widział i słyszał dzień w dzień w swej sprawiedliwej duszy z powodu niezbożnych czynów cierpiał udrękę) —",
      "więc nie waha się Pan pobożnych z pokus wybawiać, a niesprawiedliwych na dzień sądny zachować, aby zostali ukarani.",
      "Przede wszystkim tych, którzy w nieczystej pożądliwości ciału służą, a zwierzchnością (Chrystusa) pogardzają. Zuchwalcy, zarozumiali nie lękają się aniołom bluźnić,",
      "podczas gdy aniołowie, choć mocą i potęgą więksi, nie wnoszą przeciw nim wyroku potępienia przed obliczem Pana.",
      "A ci, jak zwierzęta nierozumne, przeznaczone z natury na schwytanie i na zagładę, bluźniąc temu, czego nie znają, w zepsuciu swoim zginą,",
      "cierpiąc karę za nieprawość. Szczęście swoje upatrując w codziennym używaniu, są oni zakałą i plugastwem, sycąc się rozkoszą z odurzenia zmysłów, kiedy ucztują z wami.",
      "Oczami swymi wypatrują ciągle cudzołóstwa i grzechu i uwodzą dusze niestateczne. Synowie przekleństwa mają serce wyćwiczone w chciwości.",
      "Zeszedłszy z prostej drogi, zbłądzili, postępując śladem Balaama syna Bosora, który zapragnął zapłaty za niesprawiedliwość,",
      "ale został zgromiony za wykroczenia swoje: nieme bydlę pod jarzmem, przemówiwszy głosem ludzkim, pohamowało szaleństwo Proroka.",
      "Są to źródła bez wody, obłoki wichrem porwane, których czeka chmura ciemności.",
      "Opowiadając bowiem zuchwałe a próżne rzeczy wciągają w pożądliwość ciała i w rozpustę tych, co niedawno odsunęli się od ludzi pogrążonych w błędzie.",
      "Obiecują im wolność, sami będąc niewolnikami zepsucia: jest się bowiem niewolnikiem tego, komu się uległo.",
      "Bo jeżeli ci, którzy przez poznanie Pana i Zbawiciela Jezusa Chrystusa odsunęli się od nieczystości świata, ponownie się w niej pogrążają, ulegając jej, to ostatnie ich rzeczy stają się gorsze niż pierwsze.",
      "Bo lepiej byłoby dla nich nie znać drogi sprawiedliwości, niż poznawszy ją, odwrócić się znowu od świętego przykazania, które im dano.",
      "Stało się bowiem z nimi to, o czym mówi prawdziwa przypowieść: Wrócił pies do swego wymiotu, a umyta świnia znów tarza się w błocie."
    ],
    [
      "Oto już drugi list, umiłowani, piszę do was, a w jednym i drugim pragnę pokrzepić nieskażone dusze wasze przypominając,",
      "żebyście nie zatarli w swej pamięci dopiero co przytoczonych słów świętych Proroków i nauki Pana i Zbawiciela przekazanej przez Apostołów waszych.",
      "To przede wszystkim wiedzcie, że w dni ostateczne wystąpią z naigrawaniem szydercy oddani własnym pożądliwościom, którzy powiedzą:",
      "Gdzież jest to zapowiedziane przyjście jego? Odkąd bowiem ojcowie pomarli, wszystko trwa w takim samym stanie, jak na początku świata.",
      "Bo o tym wcale nie chcą słyszeć, że niegdyś na słowo Boże niebiosa i ziemia z wody i przez wodę powstały",
      "oraz że przez nie świat ówczesny zginął zalany wodą.",
      "Obecnie zaś nad niebiosami i ziemią roztacza opiekę to samo słowo (Boże) i zachowuje je na ogień w dzień sądu i zatracenie bezbożnych.",
      "Niechże wam, umiłowani, to jedno tajne nie będzie, że u Boga jeden dzień znaczy tyle co tysiąc lat, a tysiąc lat jak jeden dzień.",
      "Nie ociąga się Pan w spełnieniu obietnicy, jak niektórzy mniemają, ale cierpliwością kieruje się względem was, nie chcąc niczyjej zguby, ale dążąc do tego, żeby wszyscy weszli na drogę pokuty.",
      "Dzień Pański nadejdzie jak złodziej i wówczas niebiosa z wielkim szumem przeminą, żywioły od żaru stopnieją i nie ostoi się ziemia ani dzieła jej.",
      "Skoro więc to wszystko ma ulec zniszczeniu, to jakżeż wysoko wznieść się powinniście w świętym postępowaniu i pobożności,",
      "gdy oczekujecie z upragnieniem przyjścia dnia Bożego, w którym niebiosa rozżarzone rozpuszczą się, a żywioły od żaru stopnieją.",
      "Otóż my, opierając się na obietnicy jego, oczekujemy nowych niebios i ziemi nowej, w których sprawiedliwość zamieszka.",
      "A więc, umiłowani, oczekując tego starajcie się, aby (Pan) was zastał bez plamy i bez skazy w pokoju,",
      "a w nieskwapliwości Pana naszego upatrujcie zbawienie, jak to dzięki otrzymanej mądrości pisał do was również umiłowany brat nasz, Paweł,",
      "jak to zresztą czyni we wszystkich listach, w których są pewne myśli trudne do zrozumienia, a które ludzie nieuczeni i niestateczni zniekształcają, podobnie jak i inne Pisma, na swoją własną zgubę.",
      "Wy tedy, umiłowani, wiedząc o tym z góry, wystrzegajcie się, abyście wciągnięci w błędy bezbożnych nie utracili własnej stateczności.",
      "Natomiast wzrastajcie w łasce i poznaniu Pana naszego i Zbawiciela Jezusa Chrystusa. Jemu chwała, jak teraz, tak i do dnia wieczności. Amen.1"
    ]
  ],
  [
    [
      "To, co było od początku, cośmy słyszeli o Słowie żywota i co widzieliśmy naszymi oczyma, na co patrzyliśmy i czego ręce nasze dotykały —",
      "(bo żywot objawiony był, a widzieliśmy, świadczymy i głosimy wam żywot wieczny, który był u Ojca i objawił się nam) —",
      "cośmy widzieli i słyszeli, to głosimy wam, abyście i wy współuczestnictwo mieli z nami; a uczestnictwo nasze jest z Ojcem i z Synem Jego Jezusem Chrystusem.",
      "A to piszemy, aby radość nasza stała się pełna.",
      "A ta jest nowina, którą słyszeliśmy od niego i głosimy wam, że Bóg jest światłością i nie masz w Nim żadnych ciemności.",
      "Gdybyśmy powiedzieli, że mamy w Nim uczestnictwo, a chodzilibyśmy w ciemności, dopuszczamy się kłamstwa i nie postępujemy w prawdzie.",
      "Ale jeśli chodzimy w światłości, tak jak i On sam jest w światłości, mamy z Nim współuczestnictwo, a krew Jezusa, Syna Jego, oczyszcza nas od wszelkiego grzechu.",
      "Gdybyśmy powiedzieli, że nie mamy grzechu, sami siebie zwodzimy i nie masz w nas prawdy.",
      "Ale jeżeli wyznamy grzechy nasze, (Bóg) jest wierny i sprawiedliwy, aby nam odpuścił grzechy i oczyścił nas od wszelkiej nieprawości.",
      "I gdybyśmy powiedzieli, żeśmy nie zgrzeszyli, czynimy Go kłamcą i nie masz w nas słowa Jego."
    ],
    [
      "Synaczkowie moi, to wam piszę, abyście nie grzeszyli. Ale jeśliby nawet kto zgrzeszył, to przecież mamy u Ojca rzecznika, Jezusa Chrystusa sprawiedliwego.",
      "Jest on przebłaganiem za grzechy nasze, i nie tylko nasze, ale nawet całego świata.",
      "A wiemy, żeśmy go poznali, bo przykazania jego zachowujemy.",
      "Kto twierdzi, że go zna, a przykazań jego nie zachowuje, kłamcą jest i nie masz w nim prawdy.",
      "Kto jednak zachowuje naukę jego, zaiste miłość Boża jest w nim doskonała. Po tym poznajemy, że w nim jesteśmy.",
      "Kto twierdzi, że w nim przebywa, powinien też postępować tak, jak on postępował.",
      "Umiłowani! Nie piszę wam o nowym przykazaniu, ale o przykazaniu starym, które mieliście od początku: tym starym przykazaniem jest słowo, które słyszeliście.",
      "Ale też o nowym przykazaniu piszę wam, o tym, co prawdziwe jest i w nim i w was: że oto przemijają ciemności i jaśnieje już prawdziwa światłość.",
      "Kto twierdzi, że jest w światłości, a brata swego nienawidzi, nadal jest w ciemności.",
      "Kto miłuje brata swego, przebywa w światłości i nie masz w nim zgorszenia.",
      "A kto nienawidzi brata swego, w ciemności jest i w ciemności chodzi, i nie wie, dokąd zdąża, bo ciemność zaślepiły jego oczy.",
      "Piszę wam, synaczkowie, że odpuszczają się wam grzechy dla imienia jego.",
      "Piszę wam, ojcowie, że poznaliście tego, który jest od początku. Piszę wam, młodzieńcy, że zwyciężyliście złego ducha.",
      "Napisałem wam, dziateczki, że poznaliście Ojca. Napisałem wam, ojcowie, że poznaliście tego, który jest od początku. Napisałem wam, młodzieńcy, że jesteście silni, a słowo Boże mieszka w was i zwyciężyliście złego ducha.",
      "Nie miłujcie świata, ani tego, co jest na świecie. Jeśli kto miłuje świat, nie masz w nim miłości Ojca.",
      "Albowiem wszystko, co jest na świecie: pożądliwość ciała, pożądliwość oczu i pycha żywota nie pochodzą od Ojca, ale ze świata.",
      "A przemija świat i pożądliwości jego. Lecz kto pełni wolę Bożą, trwa na wieki.",
      "Synaczkowie! Nadeszła ostateczna godzina i, jak słyszeliście, że Antychryst nadchodzi, tak też i teraz wielu Antychrystów nastało; stąd wiemy, że nadeszła godzina ostateczna.",
      "Spomiędzy nas wyszli, ale nie byli z nas, bo gdyby z nas byli, wytrwaliby z nami, ale ażeby się okazało, że nie wszyscy z nas są.",
      "Lecz wy macie namaszczenie od Świętego i wszyscy to wiecie.",
      "Nie napisałem wam, jakbyście nie znali prawdy, ale właśnie dlatego, że ją znacie: że żadne kłamstwo nie jest z prawdy.",
      "Któż jest kłamcą, jeśli nie ten, co zaprzecza, że Jezus jest Chrystusem? Taki jest Antychrystem, który zaprzecza Ojca i Syna.",
      "Każdy, kto się zapiera Syna, nie ma i Ojca, a kto wyznaje Syna, ma i Ojca.",
      "To, coście słyszeli od początku, niech w was trwa. Jeśli w was trwać będzie to, co od początku słyszeliście, i wy w Synu oraz w Ojcu wytrwacie.",
      "A obietnicą, którą On nam dał, jest żywot wieczny.",
      "To wam napisałem o tych, którzy was zwodzą.",
      "Ale w was trwa namaszczenie, które od Niego otrzymaliście. I nie potrzebujecie, aby was kto pouczał, skoro namaszczenie Jego poucza was o wszystkim — a jest ono prawdziwe i nie masz w nim kłamstwa — jak was pouczyło, tak w tym trwajcie.",
      "A teraz, synaczkowie, trwajcie w Nim, abyśmy, gdy się zjawi, mieli ufność i nie byli przez Niego zawstydzeni w dzień przybycia Jego.",
      "Jeśli wiecie, że jest sprawiedliwy, wiedzcie, że każdy, kto postępuje sprawiedliwie, z Niego się narodził."
    ],
    [
      "Parzcie, jaką miłość okazał nam Ojciec, że zostaliśmy nazwani dziećmi Bożymi; i jesteśmy nimi. Dlatego nie zna nas świat, że i Jego nie poznał.",
      "Umiłowani! Teraz jesteśmy dziećmi Bożymi, a jeszcze się nie okazało, czym będziemy. Wiemy, że kiedy się okaże, będziemy podobni do Niego, bo ujrzymy Go, jakim jest.",
      "I każdy, kto ma w Nim taką nadzieję, uświęca siebie, i tak jak On staje się święty.",
      "Każdy, kto się dopuszcza grzechu, nieprawość czyni, a nieprawością jest grzech.",
      "A wiecie, że ukazał się On, aby zgładzić grzechy i grzechu w Nim nie ma.",
      "Każdy, kto w Nim mieszka, nie grzeszy, a każdy, kto grzeszy, ani Go widział, ani też Go poznał.",
      "Synaczkowie! Niechże was nikt nie zwodzi. Kto postępuje sprawiedliwie, sprawiedliwy jest, tak jak i On jest sprawiedliwy.",
      "A kto dopuszcza się grzechu, z diabła jest, bo diabeł od początku grzeszy. Na to zjawił się Syn Boży, ażeby zniweczyć dzieła diabelskie.",
      "Każdy, kto się narodził z Boga, grzechu się nie dopuszcza, bo zaród Boży w nim trwa i nie może grzeszyć, bo z Boga narodzony jest.",
      "Przez to dają się poznać synowie Boży i synowie diabelscy. Każdy, kto nie postępuje sprawiedliwie, kto nie miłuje brata swego — nie jest z Boga.",
      "Albowiem ta jest nowina, którą słyszeliście od początku, abyśmy się wzajemnie miłowali.",
      "Nie jak Kain, który był ze złego ducha i zabił swego brata. A dlaczego go zabił? Dlatego, że uczynki jego były złe, a brata jego sprawiedliwe.",
      "Nie dziwcie się, bracia, jeżeli was świat nienawidzi.",
      "My wiemy, żeśmy przeszli ze śmierci do życia, bo miłujemy braci. Kto nie miłuje, trwa w śmierci.",
      "Każdy, kto nienawidzi swego brata, jest mordercą, a wiecie, że żaden morderca nie ma w sobie żywota wiecznego.",
      "Przez to poznaliśmy miłość, że on za nas życie swoje oddał; i my powinniśmy życie oddać za braci.",
      "Gdyby ktoś posiadał dobra tego świata, a widziałby brata swego w potrzebie i zamknął przed nim serce swoje — jakże może w nim przebywać miłość Boża?",
      "Synaczkowie! Nie miłujmy słowem ani językiem, ale czynem i prawdą.",
      "Po tym poznamy, że jesteśmy z prawdy i będziemy mogli utwierdzić wobec Boga serca nasze.",
      "Bo jeżeli nawet serce nasze nas karci, większy jest Bóg niż serce nasze i wie wszystko.",
      "Umiłowani! Jeśli nas nie będzie karciło serce nasze, mamy ufność w Bogu",
      "i o cokolwiek prosilibyśmy, otrzymamy od Niego, bo zachowujemy przykazania Jego i czynimy to, co się Jemu podoba.",
      "A to jest przykazanie Jego, abyśmy uwierzyli w imię Syna Jego Jezusa Chrystusa i miłowali się nawzajem, jak nam rozkazał.",
      "Kto zachowuje przykazania Jego, przebywa w Bogu, a Bóg w nim. I po tym poznajemy, że w nas przebywa — przez Ducha, którego nam udzielił."
    ],
    [
      "Umiłowani! Nie każdemu duchowi wierzcie, ale badajcie duchy, czy z Boga są, bo wielu fałszywych proroków wyszło na świat.",
      "A ducha Bożego rozpoznać możecie po tym: Każdy duch, który wyznaje, że Jezus Chrystus zjawił się w ciele, jest z Boga,",
      "a każdy duch, który nie wyznaje Jezusa, nie jest z Boga, ale jest owym duchem Antychrysta, o którym słyszeliście, że ma przyjść i teraz już jest na świecie.",
      "Wy z Boga jesteście, synaczkowie, i zwyciężyliście ich, bo większy jest ten, który w was, niż ten, co na świecie.",
      "Oni są ze świata i dlatego według świata mówią i świat ich słucha.",
      "My jesteśmy z Boga. Kto zna Boga, słucha nas, a kto nie jest z Boga, nie słucha nas. Przez to rozpoznajemy ducha prawdy i ducha błędu.",
      "Umiłowani! Miłujmy jedni drugich, bo miłość jest z Boga. I każdy, kto miłuje, z Boga jest narodzony, i zna Boga.",
      "Kto nie miłuje, nie zna Boga, albowiem Bóg jest miłością.",
      "W tym się okazała miłość Boga ku nam, że Bóg zesłał na świat Syna swego jednorodzonego, abyśmy przezeń żyli.",
      "Na tym polega miłość, że nie my umiłowaliśmy Boga, ale On umiłował nas i zesłał Syna swojego jako przebłaganie za grzechy nasze.",
      "Umiłowani! Jeżeli nas Bóg tak umiłował, i my winniśmy jeden drugiego miłować.",
      "Boga nigdy nikt nie widział. Jeśli miłujemy się nawzajem, Bóg w nas przebywa, a miłość Jego w nas jest doskonała.",
      "Przez to rozpoznajemy, że w Nim przebywamy, oraz że On (przebywa) w nas, że z Ducha swojego udzielił nam.",
      "A my widzieliśmy i świadczymy, że Ojciec zesłał Syna, Zbawiciela świata.",
      "Ktokolwiek wyznałby, że Jezus jest Synem Bożym, Bóg w nim przebywa, a on w Bogu.",
      "My poznaliśmy miłość, jaką Bóg ma ku nam, i uwierzyliśmy jej. Bóg jest miłością, a kto trwa w miłości, w Bogu trwa, a Bóg trwa w nim.",
      "Na tym polega miłość doskonała w nas, abyśmy mieli ufność w dzień sądu, że jaki On jest, takimi i my na tym świecie jesteśmy.",
      "W miłości nie masz bojaźni; miłość doskonała wypiera bojaźń, bo bojaźń powoduje udrękę. A kto się lęka, nie jest doskonały w miłości.",
      "My przeto miłujemy, bo On wpierw nas umiłował.",
      "Gdyby kto powiedział, że miłuje Boga, a nienawidziłby swego brata, kłamcą jest. Ten bowiem, kto nie miłuje brata swego, którego widzi, nie może miłować Boga, którego nie widzi.",
      "Bo takie przykazanie otrzymaliśmy od Niego, aby ten kto miłuje Boga miłował i brata swego."
    ],
    [
      "Każdy, kto wierzy, że Jezus jest Chrystusem, z Boga się narodził. I każdy, kto miłuje tego, który zrodził, miłuje i tego, który z niego jest narodzony.",
      "Po tym poznajemy, że miłujemy dzieci Boże, jeśli miłujemy Boga i pełnimy Jego przykazania.",
      "Albowiem miłość Boga na tym polega, żeby przykazania Jego zachowywać. A przykazania Jego nie są uciążliwe.",
      "Bo wszystko, co się narodziło z Boga, zwycięża świat, a zwycięstwem, które odnieśliśmy nad światem, jest nasza wiara.",
      "Któż bowiem jest, który zwycięża świat, jeżeli nie ten, co wierzy, że Jezus jest Synem Bożym?",
      "Jest to ten sam Jezus Chrystus, który przyszedł przez wodę, przez krew i przez Ducha; nie w wodzie tylko ale w wodzie i we krwi. A Duch daje świadectwo, albowiem Duch jest prawdą.",
      "Bo trzy rzeczy dają świadectwo:",
      "Duch, woda i krew, i świadectwo trojga jedno jest.",
      "Jeżeli świadectwo ludzkie przyjmujemy, to świadectwo Boże jest większe, jest to bowiem świadectwo Boże, przez które zaświadczył o Synu swoim.",
      "Kto wierzy w Syna Bożego, nosi w sobie to świadectwo. Kto nie wierzy Bogu, czyni Go kłamcą, bo nie uwierzył w świadectwo, przez które Bóg zaświadczył o Synu swoim.",
      "A na tym polega świadectwo, że Bóg dał nam żywot wieczny, a żywot ten jest w Synu Jego.",
      "Kto ma Syna, ma żywot, a kto nie ma Syna Bożego, nie ma żywota.",
      "To wam napisałem, abyście wiedzieli, że macie żywot wieczny, wy, którzy wierzycie w imię Syna Bożego.",
      "A ufność, jaką mamy ku niemu, na tym polega, że o cokolwiek prosilibyśmy zgodnie z jego wolą, wysłucha nas.",
      "A skoro wiemy, że nas wysłucha, o cokolwiek byśmy prosili, wiemy, że otrzymamy to, o cośmy go prosili.",
      "Kto widzi, że jego brat dopuszcza się grzechu nie wiodącego do śmierci, niech prosi, a On da mu żywot — chodzi o tych, którzy nie grzeszą śmiertelnie. Istnieje grzech wiodący do śmierci i nie o takim mówię, aby zań prosić.",
      "Każda nieprawość jest grzechem, ale istnieje grzech nie wiodący do śmierci.",
      "Wiemy, że każdy, kto się narodził z Boga, nie grzeszy, ale — jeśli z Boga narodzony jest — strzeże siebie i szatan nie śmie go tknąć.",
      "Wiemy, że jesteśmy z Boga, a świat cały jest złem ogarnięty.",
      "I wiemy, że Syn Boży przyszedł i uzdolnił nas, abyśmy poznali Tego, który jest prawdziwy. I jesteśmy w Tym, który jest prawdziwy, w Synu Jego, Jezusie Chrystusie.",
      "On jest Bogiem prawdziwym i żywotem wiecznym. Synaczkowie! Wystrzegajcie się fałszywych bogów.1"
    ]
  ],
  [
    [
      "Starszy Wybranej Pani i dzieciom jej, które prawdziwie miłuję, a nie tylko ja sam, ale i wszyscy, którzy poznali prawdę",
      "ze względu na prawdę, która w nas trwa i będzie z nami na wieki.",
      "Łaska, miłosierdzie i pokój od Boga Ojca i od Jezusa Chrystusa Syna Ojcowskiego niech będzie z wami — w prawdzie i miłości",
      "Uradowałem się wielce, że dzieci twoje zastałem żyjące w prawdzie według przykazania, które otrzymaliśmy od Ojca.",
      "A teraz proszę Cię, Pani, abyśmy jedni drugich miłowali, nie piszę ci jak o nowym przykazaniu, ale o tym, które mieliśmy od początku.",
      "Miłość ta na tym polega, żeby postępować zgodnie z jego przykazaniami. To jest przykazanie, abyście tak według niego postępowali, jak słyszeliście od początku.",
      "Bo zjawiło się na świecie wielu zwodzicieli, którzy nie uznają, że Jezus Chrystus przyszedł w ciele. Taki jest zwodzicielem i Antychrystem.",
      "Baczcie na samych siebie, ażebyście nie stracili tego, co zyskaliście, ale, abyście otrzymali zupełną zapłatę.",
      "Każdy, kto odstępuje i nie trwa w nauce Chrystusowej, nie ma Boga, a kto trwa w nauce, ten ma i Ojca, i Syna.",
      "Jeżeli kto przychodzi do was, a nauki tej nie przynosi, nie przyjmujcie go do domu, nawet nie pozdrawiajcie.",
      "Bo kto go pozdrawia, uczestniczy w złych uczynkach jego.",
      "Chociaż miałbym wiele wam napisać, nie chcę (tego czynić) za pośrednictwem papieru i atramentu, bo spodziewam się przybyć do was i mówić z wami bezpośrednio, aby radość nasza była pełna.",
      "Pozdrawiają cię dzieci Wybranej siostry twojej.1"
    ]
  ],
  [
    [
      "Starszy do Gajusa najmilszego, którego prawdziwie miłuję.",
      "Umiłowany! Modlę się, aby ci się we wszystkim dobrze powodziło i aby stan twego zdrowia był tak dobry jak stan twojej duszy.",
      "Albowiem uradowałem się wielce, gdy przybyli bracia i dali świadectwo o prawdzie twojej według tego, jak zgodnie z prawdą postępujesz.",
      "Większej nad tę pociechę nie mam, jak kiedy słyszę, że dzieci moje postępują zgodnie z prawdą.",
      "Umiłowany! Postępujesz wiernie we wszystkim, cokolwiek czynisz dla braci, zwłaszcza dla podróżujących,",
      "którzy wobec Kościoła zaświadczyli o miłości twojej. Dobrze uczynisz, jeśli po Bożemu zaopatrzysz ich na drogę.",
      "Bo dla imienia (Jego) wyruszyli na wędrówkę, nic nie przyjmując od pogan.",
      "My przeto winniśmy takich przyjmować, abyśmy byli ich współuczestnikami w pracy dla prawdy.",
      "Napisałem też do Kościoła, ale Diotrefes, ten który lubi przewodzić wśród nich, nie przyjmuje nas.",
      "Dlatego, jeżeli kiedy przybędę, wypomnę mu jego uczynki i złośliwe oczernianie nas. A jakby mu jeszcze tego nie było dosyć, i sam nie przyjmuje braci, i tym zabrania, którzy chcieliby przyjmować, usuwając ich z Kościoła.",
      "Umiłowany! Nie naśladuj tego, co złe, ale to, co dobre. Kto dobrze czyni, z Boga jest, a kto źle czyni, nie widział Boga.",
      "Demetriuszowi wszyscy, i nawet sama prawda, świadectwo wydają, a i my też świadectwo dajemy, i wiesz, że świadectwo nasze jest prawdziwe.",
      "Wiele miałbym ci pisać, ale nie chcę pisać ci atramentem i piórem.",
      "Bo mam nadzieję, że wkrótce cię zobaczę i bezpośrednio mówić będziemy. [15] Pokój z tobą! Pozdrawiają cię przyjaciele. Pozdrów przyjaciół, każdego z osobna.1"
    ]
  ],
  [
    [
      "Juda, sługa Jezusa Chrystusa, a brat Jakuba, tym, którzy są w Bogu Ojcu umiłowani, a zachowani i wezwani dla Jezusa Chrystusa:",
      "miłosierdzie, pokój i miłość niech wam będą udzielone w obfitości.",
      "Umiłowani! Pragnąc usilnie napisać wam o wspólnym naszym zbawieniu, uznałem za konieczne wysłać do was ten list z upomnieniem, abyście staczali bój o wiarę, raz na zawsze przekazaną świętym.",
      "Wkradli się bowiem (między was) niektórzy ludzie niegodziwi (od dawna już wyznaczeni do tego zgubnego dzieła), łaskę Boga naszego obracający w rozpustę i wypierający się Jezusa Chrystusa, jedynego Władcy i Pana naszego.",
      "A chciałbym wam przypomnieć, skoro wszystkiego raz już się dowiedzieliście, że Pan, wybawiwszy lud z ziemi egipskiej, zgubił następnie tych, którzy nie uwierzyli.",
      "Aniołów zaś, którzy nie zachowali swego pierwszeństwa, ale porzucili miejsce swego przebywania, związanych wiekuistymi pętami zatrzymał w ciemności do wielkiego dnia sądu.",
      "Tak też Sodoma i Gomora oraz miasta okoliczne oddane takiej samej rozpuście, idąc za pożądliwością cudzego ciała stały się przykładem cierpienia kary ognia wiekuistego.",
      "Podobnie teraz i ci, żyjąc wśród urojeń, plugawią ciało, znieważają władzę, bluźnią dostojeństwu.",
      "Gdy Michał Archanioł toczył z szatanem bój, walcząc o ciało Mojżesza, nie śmiał rzucić na niego wyroku potępienia, ale rzekł: Niech Pan cię zgromi.",
      "Ci wszakże bluźnią wszystkiemu, czego nie znają, a cokolwiek z natury, jak bezrozumne zwierzęta pojmują, używają do swego zepsucia.",
      "Biada im, bo weszli na drogę Kaina i za zapłatą oddali się błędowi Balaama, a w buncie Korego zginęli.",
      "Są to zakały na ucztach waszych, współbiesiadujący bez lęku, samych siebie pasący, obłoki bezwodne niesione przez wiatry, drzewa późnej jesieni bez owoców, dwakroć uschłe, wykorzenione.",
      "(Są to) rozhukane bałwany morskie, pieniące się hańbą swoją, zbłąkane gwiazdy, dla których ciemność najgłębsza zachowana jest na wieki.",
      "O nich to prorokował siódmy po Adamie Henoch, mówiąc: Oto nadszedł Pan z tysiącami świętych swoich,",
      "aby rozpocząć sąd przeciw wszystkim i osądzić wszystkich bezbożników za wszystkie czyny ich bezbożności, których się haniebnie dopuścili, i za wszystkie słowa zażarte, które przeciw Niemu wypowiadali niezbożni grzesznicy.",
      "Są to ludzie narzekający i żalący się, a schlebiający pożądliwościom swoim. Usta ich wypełnione są szumnymi słowami, a dla korzyści podziwiają innych.",
      "Ale wy, umiłowani, wspomnijcie na słowa wypowiedziane przez Apostołów Pana naszego Jezusa Chrystusa.",
      "Przecież mówili wam, że w ostateczne dni nadejdą szydercy postępujący niezbożnie według pożądliwości swoich.",
      "Oni to samych siebie wyróżniają jako zmysłowych, a Ducha nie mają.",
      "Wy jednak, umiłowani, w oparciu o podwaliny najświętszej wiary waszej, modląc się w Duchu Świętym,",
      "wytrwajcie w miłości Boga, oczekując miłosierdzia Pana naszego Jezusa Chrystusa na żywot wieczny.",
      "Jednym, co się odłączają, udzielajcie upomnienia, a innych ratujcie, uwalniając z ognia.",
      "Nad innymi znowu litujcie się z lękiem, mając odrazę nawet do ich tuniki zbrudzonej przez ciało.",
      "A Temu, który ma moc zachować was bez grzechu i stawić przed tronem swej chwały nieskalanych, radosnych,",
      "jedynemu Bogu, Zbawicielowi naszemu, przez Jezusa Chrystusa Pana naszego, chwała i wielmożność, władza i moc przed wiekami, teraz i po wszystkie wieki. Amen.1"
    ]
  ],
  [
    [
      "Objawienie Jezusa Chrystusa, które dał mu Bóg, aby ukazał sługom swoim to, co ma się stać niebawem, i które (Jezus) oznajmił przez poselstwo swego anioła słudze swemu Janowi.",
      "On to dał świadectwo słowu Bożemu i świadczy o Jezusie Chrystusie, o wszystkim, co widział.",
      "Błogosławiony, który odczytuje słowa tego proroctwa, oraz wszyscy, którzy słuchają i strzegą tego, co w nim napisane: albowiem czas jest bliski.",
      "Jan do siedmiu kościołów w Azji. Łaska wam i pokój od tego, który jest, i który był, i który nadejdzie, i od siedmiu duchów, stojących przed tronem jego.",
      "I od Jezusa Chrystusa — on jest świadkiem wiernym, pierworodnym spośród umarłych i władcą królów ziemskich. Jemu, który nas miłuje, który przez krew swoją wyzwolił nas z grzechów naszych",
      "i uczynił nas królestwem i kapłanami dla Boga i Ojca swego: jemu chwała i moc na wieki wieków. Amen.",
      "Oto nadchodzi wśród obłoków i ujrzy go wszelkie oko i ci, którzy go przebodli. I będą się uskarżać na niego wszystkie plemiona ziemi. Tak. Amen.",
      "Jam jest Alfa i Omega — mówi Pan Bóg — ten, który jest, i który był, i który przyjdzie, Władca Wszechrzeczy.",
      "Ja, Jan, brat wasz i współuczestnik w ucisku, w królestwie i w trwaniu przy Jezusie, byłem na wyspie, którą zowią Patmos, dla słowa Bożego i dla świadectwa Jezusa.",
      "Doznałem zachwycenia w duchu w dzień Pański i usłyszałem za sobą głos wielki, jak gdyby trąby głoszącej:",
      "Co widzisz, napisz w księdze i poślij siedmiu kościołom: Efezowi, Smyrnie, Pergamowi, Tiatyrze, Sardom, Filadelfii i Laodycei.",
      "I obróciłem się, by zobaczyć, co to za głos, który mówił do mnie.",
      "A obróciwszy się ujrzałem siedem złotych świeczników, a w środku pomiędzy tymi świecznikami kogoś podobnego do Syna Człowieczego, obleczonego w długą do stóp szatę i przewiązanego na piersi pasem złotym.",
      "A głowa jego i włosy były lśniące, jak wełna biała, jak śnieg, a oczy jego, jak płomień ognia.",
      "Stopy jego podobne do chalkolibanu, jakby rozżarzone w piecu, a głos jego, jak szum wielu wód.",
      "I trzymał w swej prawicy siedem gwiazd, a miecz ostry, obosieczny, wychodził z ust jego, a oblicze jego, jak słońce jaśniejące w swym blasku.",
      "I kiedy go ujrzałem, padłem mu do stóp, jak martwy. A on położył na mnie prawicę swoją mówiąc: Nie lękaj się! Jam jest Pierwszy i Ostatni i żywy.",
      "Byłem umarły, a oto żyję na wieki wieków i mam klucze śmierci i piekła.",
      "Napisz, tedy, co widziałeś i co jest, i co dziać się będzie później,",
      "(Opisz) tajemnicę siedmiu gwiazd, które widziałeś w mojej prawicy i siedmiu świeczników złotych. Siedem gwiazd, to Aniołowie siedmiu kościołów, a siedem świeczników, to siedem kościołów."
    ],
    [
      "Aniołowi kościoła efeskiego napisz: To mówi ten, który trzyma siedem gwiazd w swojej prawicy i który kroczy wśród siedmiu świeczników złotych:",
      "Znam sprawy twoje, trud i cierpliwość twoją i to, że nie możesz ścierpieć złych i doświadczałeś tych, którzy się uważają za Apostołów, a nimi nie są, i sprawdziłeś, że są kłamcami.",
      "A masz cierpliwość i cierpiałeś dla imienia mego, a nie ustałeś.",
      "Ale to mam przeciw tobie, żeś odstąpił od dawniejszej miłości twojej.",
      "Pamiętaj przeto, coś stracił, i czyń pokutę, a wróć do dawniejszych uczynków. Bo jeżeli nie, to przyjdę do ciebie i poruszę twój świecznik z miejsca jego, jeśli nie będziesz pokuty czynił.",
      "Ale to masz, że nienawidzisz spraw Nikolaitów, których i ja nienawidzę.",
      "Kto ma ucho, niech słucha, co Duch mówi kościołom: Zwycięzcy dam pożywać z drzewa żywota, które jest w raju Boga.",
      "A Aniołowi kościoła smyrneńskiego napisz: To mówi Pierwszy i Ostatni, który umarł był i ożył.",
      "Znam udrękę twoją i ubóstwo twoje — choć jesteś bogaty — i znam złorzeczenie ze strony tych, którzy się uważają za Żydów, a nimi nie są, ale są synagogą szatana.",
      "Nie lękaj się tego, co masz wycierpieć. Oto szatan wtrąci niektórych z was do więzienia, aby was poddać próbie, i będziecie ucisk cierpieć przez dziesięć dni. Bądź wierny aż do śmierci, a dam ci wieniec żywota.",
      "Kto ma ucho, niech słucha, co Duch mówi kościołom: Kto zwycięży, nie będzie rażony śmiercią powtórną.",
      "A Aniołowi kościoła pergameńskiego napisz: To mówi ten, który trzyma miecz ostry, obosieczny.",
      "Wiem, gdzie mieszkasz — tam właśnie, gdzie jest stolica szatana, i trzymasz się mojego imienia, a nie zaparłeś się mojej wiary nawet w owych dniach, kiedy Antypas, wierny mój świadek, był zabity tam u was, gdzie szatan ma siedzibę.",
      "Ale mam coś przeciwko tobie: Są u ciebie zwolennicy nauki Balaama, który pouczał Balaka, aby siał zgorszenie przed oczyma synów izraelskich, żeby jedli z ofiar złożonych bożkom i pogrążali się w rozpuście.",
      "A i ty także masz zwolenników Nikolaitów.",
      "Czyń więc pokutę, bo jeśli nie, przyjdę do ciebie rychło i będę walczył z nimi mieczem moich ust.",
      "Kto ma ucho, niech słucha, co Duch mówi kościołom: Zwycięzcy dam (pożywać) mannę ukrytą i dam mu biały kamyk, a na kamyku napisane nowe imię, którego nie zna nikt, tylko ten, co je otrzymuje.",
      "A Aniołowi kościoła w Tiatyrze napisz: To mówi Syn Boży, który ma oczy jak płomień ognia, a nogi jego podobne do chalkolibanu.",
      "Znam twoje sprawy, miłość twoją i wiarę, uczynność i cierpliwość twoją, i ostatnie twe czyny, liczniejsze niż dawne.",
      "Ale mam przeciw tobie, że niewieście Jezabel, która się nazywa prorokinią, dozwalasz nauczać i zwodzić moje sługi, aby pogrążali się w rozpuście i pożywali z ofiar składanych bożkom pogańskim.",
      "I dałem jej czas, aby czyniła pokutę, a nie chce dźwignąć swej duszy z tej rozpusty.",
      "Oto rzucę ją na łoże boleści, a tym, którzy z nią dopuszczają się cudzołóstwa, (przeznaczam) ucisk wielki, jeżeli nie odwrócą swoich serc od jej uczynków.",
      "A dzieci jej zgładzę śmiercią i poznają wszystkie kościoły, że jam jest ten, który bada sumienia i serca. I oddam każdemu z was według uczynków waszych.",
      "A do innych w Tiatyrze, do was, którzyście nie poznali — jak to mówią — „otchłani szatańskich\", powiadam: Nie nakładam na was innego brzemienia,",
      "bylebyście tylko to, które macie, dźwigali wytrwale, aż przybędę.",
      "A kto zwycięży i wytrwa aż do końca w służbie mojej, dam mu władzę nad narodami.",
      "I będzie nimi rządził berłem żelaznym, roztrzaskując ich jak naczynia garncarskie,",
      "jakom i ja otrzymał (władzę) od Ojca mojego. I dam mu gwiazdę zaranną.",
      "Kto ma ucho, niech słucha, co Duch mówi kościołom."
    ],
    [
      "A Aniołowi kościoła sardyjskiego napisz: To mówi ten, który ma siedem duchów Bożych i siedem gwiazd. Znam twoje sprawy: masz imię, że żyjesz, a jesteś umarły.",
      "Bądź czujny i wzmocnij, co jeszcze pozostało, a może zginąć; nie stwierdziłem bowiem, żeby uczynki twoje były doskonałe wobec Boga mojego.",
      "Pamiętaj tedy na to, coś otrzymał i usłyszał, a zachowuj i czyń pokutę. I jeżeli nie będziesz czujny, przyjdę jak złodziej, a nie będziesz wiedział, w jakim czasie cię nawiedzę.",
      "A masz w Sardes niewiele imion tych, którzy nie skalali szat swoich i będą chodzić ze mną w bieli, gdyż są godni.",
      "Kto zwycięży, tak samo przywdzieje szaty białe i nie wymażę jego imienia z księgi żywota, a wyznam imię jego przed Ojcem moim i wobec Aniołów jego.",
      "Kto ma ucho, niech słucha, co Duch mówi kościołom.",
      "A Aniołowi kościoła filadelfijskiego napisz: To mówi Święty, Prawdziwy, który ma klucz Dawida i który otwiera, a nikt nie zamknie, i zamyka, a nikt nie otworzy.",
      "Znam twoje sprawy. Oto otworzyłem przed tobą drzwi, których nikt nie może zamknąć, bo choć niewielką masz siłę, zachowałeś moje słowo i nie zaparłeś się mego imienia.",
      "Oto wyprowadzę (niektórych) z synagogi szatana, spośród tych, którzy uważają się za Żydów, a nimi nie są, lecz kłamią. Oto sprawię, że przyjdą i pokłonią się u twoich stóp i poznają, żem ja cię umiłował.",
      "Skoro zachowałeś słowo cierpliwości mojej, to i ja ustrzegę ciebie w godzinę pokusy, która przyjdzie na całą ziemię zamieszkałą, aby doświadczyć jej mieszkańców.",
      "Przyjdę niebawem, trwaj przy swoim, by nikt nie otrzymał wieńca twojego.",
      "Tego kto zwycięży, uczynię filarem w świątyni Boga mojego, a więcej jej nie opuści. I wyryję na nim imię Boga mojego i nazwę miasta Boga mego, nowego Jeruzalem, które zstępuje z nieba od Boga mego, i imię moje nowe.",
      "Kto ma ucho, niechaj słucha, co Duch mówi kościołom.",
      "A Aniołowi kościoła laodycejskiego napisz: To mówi Amen, świadek wierny i prawdziwy, początek stworzenia Bożego.",
      "Znam sprawy twoje, że nie jesteś ani zimny, ani gorejący. Bodaj byś był zimny albo gorący!",
      "Ale żeś letni, a ani gorący, ani zimny, pocznę cię wypluwać z moich ust.",
      "Mówisz przecież: Jestem bogaty i jeszcze się wzbogaciłem, a niczego mi nie brak a nie wiesz, żeś nieszczęsny i godny litości, ubogi, ślepy, i nagi. Dlatego",
      "radzę ci, żebyś kupił sobie u mnie złoto w ogniu oczyszczone, aby stać się bogatym, i szaty białe, abyś się przyodział i zakrył sromotę twojej nagości, i balsamu, abyś namaścił oczy swoje i przejrzał.",
      "Ja, jeżeli kogoś miłuję, zawsze strofuję go i karcę. Stań się tedy żarliwym i czyń pokutę.",
      "Oto stanąłem u drzwi i kołaczę. Jeśli kto usłyszy głos mój i otworzy drzwi, wejdę do niego i będę z nim wieczerzał, a on ze mną.",
      "Kto zwycięży, dozwolę mu z sobą zasiąść na tronie moim, jak i ja zwyciężyłem i zasiadłem z Ojcem moim na tronie Jego.",
      "Kto ma ucho, niech słucha, co Duch mówi kościołom."
    ],
    [
      "Potem spojrzałem, a oto drzwi otworzone w niebie i ów pierwszy głos, który usłyszałem, jakby trąby przemawiającej do mnie: Wejdź tutaj, a pokażę ci, co ma się dziać w przyszłości.",
      "Natychmiast doznałem zachwycenia w duchu: Oto tron ustawiony w niebie, i na tym tronie ktoś siedzący.",
      "A ten, który siedział, podobny był z wyglądu do kamieni: jaspisu i sardiusza, a tęcza wokoło tronu jaśniała jak połysk szmaragdu.",
      "A wokół tronu tronów dwadzieścia cztery, a na tronach (ujrzałem) siedzących dwudziestu czterech starców przyodzianych w białe szaty, a na ich głowach korony złote.",
      "A z tronu wychodzą błyskawice, głosy i gromy. I siedem lamp płomiennych gorzeje przed tronem: jest to siedem duchów Bożych.",
      "A naprzeciw tronu, jakby morze przezroczyste, podobne do kryształu, a w pośrodku i wokół tronu, czworo zwierząt z mnóstwem oczu na przedzie i z tyłu.",
      "Zwierzę pierwsze podobne do lwa, a drugie zwierzę podobne do wołu, a trzecie zwierzę ma oblicze jakoby człowieka, a zwierzę czwarte podobne do orła w locie.",
      "A każde z czworga zwierząt ma po sześć skrzydeł, wokoło i wewnątrz ma pełno oczu. A we dnie i w nocy nieustannie mówią: Święty, Święty, Święty Pan Bóg, Władca wszechrzeczy, który był i który jest, i który ma przyjść.",
      "A kiedy zwierzęta złożą chwałę, cześć i dziękczynienie siedzącemu na tronie i żyjącemu na wieki wieków,",
      "dwudziestu czterech starców pada przed siedzącym na tronie, i składa pokłon żyjącemu na wieki, rzucając swoje korony przed tronem i mówiąc:",
      "Godzien jesteś, o Panie i Boże nasz chwały, czci i mocy, boś ty stworzył wszystkie rzeczy: z woli twojej stworzone zostały i istnieją."
    ],
    [
      "I zobaczyłem, po prawicy siedzącego na tronie, księgę ze wszystkich stron zapisaną, zapieczętowaną siedmiu pieczęciami.",
      "I ujrzałem potężnego Anioła, wołającego głosem donośnym: Kto jest godzien otworzyć księgę i złamać jej pieczęcie?",
      "A nikt (ani) w niebie, ani na ziemi, ani pod ziemią nie mógł otworzyć księgi, ani nawet spojrzeć na nią.",
      "I płakałem bardzo, że nie znalazł się nikt godny, aby otworzyć księgę ani też spojrzeć na nią.",
      "A jeden ze starców rzekł do mnie: Nie płacz! Oto zwyciężył lew z pokolenia Judy potomek Dawida, aby otworzyć księgę i siedem jej pieczęci.",
      "I ujrzałem: w pośrodku tronu i czterech zwierząt i w pośrodku starców stojącego Baranka, jakby zabitego. Miał siedem rogów i siedmioro oczu, jest to siedem Duchów Bożych, wysłanych na całą ziemię.",
      "I poszedł, i wziął (księgę) z prawicy siedzącego na tronie.",
      "A kiedy wziął księgę cztery zwierzęta i dwudziestu czterech starców upadło przed Barankiem: każdy miał cytrę i czasze złote napełnione wonnościami, którymi są modlitwy świętych.",
      "I śpiewają nową pieśń mówiąc: Godzien jesteś wziąć księgę i otworzyć jej pieczęcie, boś został zabity i krwią swoją wykupiłeś (nas) dla Boga, (ludzi) z każdego pokolenia, języka, ludu i narodu.",
      "I uczyniłeś ich dla Boga naszego królestwem i kapłanami; i będą królować nad ziemią.",
      "A ujrzałem i posłyszałem głos wielu Aniołów wokół tronu, i zwierząt, i starców, a liczba ich była tysiące tysięcy.",
      "I mówili głosem donośnym: Godzien jest Baranek, który był zabity, posiąść moc i bogactwo, mądrość i siłę, cześć, chwałę i błogosławieństwo.",
      "I posłyszałem, jak wszelkie stworzenie na niebie i na ziemi, pod ziemią i w morzu, i wszystko co tam się znajduje, jak wszystkie (te stworzenia) mówiły: Siedzącemu na tronie i Barankowi błogosławieństwo i cześć, chwała i potęga na wieki wieków.",
      "A cztery zwierzęta mówiły: Amen. A starcy padli, aby złożyć pokłon."
    ],
    [
      "I widziałem, jak Baranek otworzył jedną z siedmiu pieczęci, i usłyszałem, jak jedno z czterech zwierząt mówiło jakby głosem gromu: Przybywaj!",
      "I zobaczyłem: oto koń biały, a na nim jeździec trzymający łuk. Dano mu wieniec, a on wyjechał jak zwycięzca ku nowemu zwycięstwu.",
      "A kiedy otworzył drugą pieczęć, usłyszałem drugie zwierzę mówiące: Przybywaj!",
      "I wyjechał inny koń barwy płomiennej, a siedzącemu na nim jeźdźcowi dozwolono, żeby pozbawił ziemię pokoju, tak by jedni drugich zabijali. I dano mu miecz wielki.",
      "A kiedy otworzył trzecią pieczęć, usłyszałem trzecie zwierzę mówiące: Przybywaj! I zobaczyłem: oto koń czarny, a na nim jeździec trzymający wagę w ręku.",
      "I posłyszałem jakby głos w pośrodku czterech zwierząt mówiący: Miara pszenicy za denara i trzy miary jęczmienia za denara, a „nie niszcz, oliwek i winnic\".",
      "A kiedy otworzył czwartą pieczęć, usłyszałem głos czwartego zwierzęcia mówiącego: Przybywaj! I zobaczyłem:",
      "oto koń trupio siny, a na nim jeździec, którego imię: „Śmierć\". Piekło szło razem z nim i dano im władzę nad czwartą częścią ziemi, aby zabijali mieczem, głodem, morem i okrucieństwem zwierząt ziemskich.",
      "A kiedy otworzył pieczęć piątą, ujrzałem pod ołtarzem duchy zabitych dla słowa Bożego i dla świadectwa, które wydały.",
      "I zawołały głosem donośnym, mówiąc: Jak długo, o Panie, Święty i Prawdziwy, nie osądzisz i nie wydasz wyroku za krew naszą na tych, którzy zamieszkują ziemię.",
      "I dano każdemu z nich szatę białą i powiedziano im, aby jeszcze pozostały w spokoju przez czas niewielki, dopóki by się nie dopełniła liczba ich współsług i braci, którzy mają być zabici, tak jak i oni.",
      "I ujrzałem: kiedy otworzył pieczęć szóstą, jak nastąpiło wielkie trzęsienie ziemi i słońce stało się czarne jak wór włosienny, a cały księżyc stał się jak krew.",
      "A gwiazdy niebios spadły na ziemię, tak jak drzewo figowe, wstrząśnięte wiatrem wielkim, zrzuca niedojrzałe owoce swoje.",
      "I niebo ustąpiło jak zwinięta księga, a każda góra i każda wyspa poruszyły się z miejsc swoich.",
      "A królowie ziemi i książęta, wodzowie, bogacze i potężni, każdy niewolnik i wolny, skryli się w grotach i w skałach gór.",
      "I mówią do gór i skał: Padnijcie na nas i zakryjcie nas przed obliczem siedzącego na tronie i przed gniewem Baranka.",
      "Bo nadszedł wielki dzień ich gniewu. I któż się ostać może?"
    ],
    [
      "Potem zobaczyłem czterech Aniołów, stojących na czterech krańcach ziemi i zatrzymujących cztery wiatry ziemskie, ażeby nie powiał wiatr na ziemię ani na morze, ani też na żadne drzewo.",
      "I ujrzałem innego Anioła, wstępującego od wschodu słońca, mającego pieczęć Boga żywego. I zawołał głosem donośnym mówiąc do czterech Aniołów, którym dozwolono szkodzić ziemi i morzu:",
      "Nie czyńcie szkody ziemi ani morzu, ani też drzewom, dopóki nie popieczętujemy sług Boga naszego na ich czołach.",
      "I usłyszałem liczbę pieczętowanych sto czterdzieści cztery tysiące, pieczętowanych z każdego pokolenia synów izraelskich:",
      "Z pokolenia Judy dwanaście tysięcy pieczętowanych. Z pokolenia Rubena dwanaście tysięcy. Z pokolenia Gada dwanaście tysięcy.",
      "Z pokolenia Asera dwanaście tysięcy. Z pokolenia Neftalego dwanaście tysięcy. Z pokolenia Manassesa dwanaście tysięcy.",
      "Z pokolenia Symeona dwanaście tysięcy. Z pokolenia Lewiego dwanaście tysięcy.",
      "Z pokolenia Zabulona dwanaście tysięcy. Z pokolenia Józefa dwanaście tysięcy. Z pokolenia Beniamina dwanaście tysięcy pieczętowanych.",
      "Potem spojrzałem, a oto rzesza wielka, której nikt nie mógł zliczyć, ze wszystkich narodów i pokoleń, ludów i języków. Stoją przed tronem i przed obliczem Baranka, przyodziani w białe szaty z palmami w ręku.",
      "I wołają głosem donośnym, mówiąc: Zbawienie Bogu naszemu, siedzącemu na tronie, i Barankowi.",
      "A wszyscy Aniołowie stojący wokół tronu i starców, i czterech zwierząt padli przed tronem na oblicza swe,",
      "i oddali pokłon Bogu mówiąc: Amen. Błogosławieństwo i chwała, mądrość i dziękczynienie, cześć, moc i potęga Bogu naszemu na wieki wieków. Amen.",
      "A jeden ze starców odzywając się rzekł do mnie: Kto są ci, którzy przyobleczeni są w szaty białe, i skąd przybyli?",
      "odpowiedziałem mu: Panie mój, ty wiesz. I powiedział mi: To są ci, którzy przychodzą z ucisku wielkiego. Obmyli szaty swoje i wybielili je we krwi Baranka.",
      "Dlatego stoją przed tronem Boga i służą mu we dnie i w nocy w świątyni jego, a ten, który siedzi na tronie, ustawi nad nimi swój namiot.",
      "Nie będą więcej łaknąć ani pragnąć, słońce ani upał ich nie dosięgną,",
      "albowiem Baranek, który jest w pośrodku tronu, będzie nad nimi czuwał i poprowadzi ich do źródeł wód żywota, a Bóg otrze wszelką łzę z ich oczu."
    ],
    [
      "A kiedy otworzył siódmą pieczęć, stało się milczenie w niebie, jakoby przez pół godziny.",
      "I ujrzałem siedmiu Aniołów, jak stanęli przed obliczem Bożym, i rozdano im siedem trąb.",
      "I nadszedł inny Anioł i stanął przy ołtarzu mając kadzielnicę złotą. Dano mu wiele kadzidła, aby (je) ofiarował wraz z modlitwami wszystkich świętych na złotym ołtarzu, który jest przed tronem.",
      "A dym kadzidła wraz z modlitwami świętych, uniósł się z ręki Anioła przed Boga.",
      "I wziął Anioł kadzielnicę, a napełniwszy ją ogniem z ołtarza rzucił na ziemię. I odezwały się gromy i głosy, błyskawice i trzęsienie ziemi.",
      "A siedmiu Aniołów, którzy mieli siedem trąb, przygotowało się, aby zatrąbić.",
      "I zatrąbił pierwszy, a zjawił się grad i ogień, zmieszane z krwią; i zostały zrzucone na ziemię. A trzecia część ziemi zgorzała i trzecia część drzew spłonęła, a wszystka zieleń zniszczała.",
      "I zatrąbił Anioł drugi, a jakby wielka góra ziejąca ogniem została wrzucona w morze.",
      "I trzecia część morza zamieniła się w krew, i zginęła trzecia część stworzeń morskich, które miały w sobie życie, a trzecia część okrętów uległa zniszczeniu.",
      "I zatrąbił Anioł trzeci, a spadła z nieba gwiazda wielka, gorejąca jak pochodnia, i upadła na trzecią część rzek i na źródła wód.",
      "A nazwa owej gwiazdy: Piołun. I zamieniła się trzecia część wód w piołun, a wielu ludzi pomarło od wód, bo stały się gorzkie.",
      "I zatrąbił Anioł czwarty i porażona została trzecia część słońca i trzecia część księżyca, i trzecia część gwiazd, tak że zaćmiła się trzecia ich część, a dzień stracił trzecią część swej jasności, podobnie jak i noc.",
      "I zobaczyłem i usłyszałem, jak orzeł leciał przez środek nieba i wołał głosem donośnym: Biada, biada, biada mieszkańcom ziemi, gdy zabrzmią głosy innych trąb, owych trzech Aniołów, którzy (jeszcze) zatrąbić mają."
    ],
    [
      "I zatrąbił Anioł piąty i ujrzałem gwiazdę, która spadła z nieba na ziemię, a dano jej klucz od studni przepaścistej.",
      "I otworzyła studnię przepaścistą i wyszedł dym ze studni, jak dym wielkiego pieca, a słońce i powietrze zaćmiło się od dymu studni.",
      "A z tego dymu wyszła szarańcza na ziemię i dano jej moc podobną do mocy skorpionów ziemskich.",
      "I powiedziano jej, aby nie wyrządzała szkody roślinom ziemi ani żadnej zieleni, ani żadnemu drzewu, ale tylko ludziom nie mającym znaku pieczęci Bożej na czołach.",
      "A polecono jej, by ich nie zabijała, ale ażeby cierpieli męki przez pięć miesięcy, a męki ich podobne do cierpienia człowieka, którego ukąsił skorpion.",
      "A w owych dniach szukać będą ludzie śmierci, a nie znajdą jej, i zapragną umrzeć — a oto śmierć ucieka od nich.",
      "Szarańcza ta z wyglądu swego (będzie) podobna do koni w szyku bojowym. Na głowie jej jak gdyby korony, błyszczące jak złoto, a oblicze jej podobne do oblicza człowieka.",
      "I miała włosy takie, jak włosy niewiasty, a zęby, jak zęby lwów.",
      "I miała pancerze jakby z żelaza, a szum jej skrzydeł, jak odgłos wozów wielokonnych, jadących do boju.",
      "I ma ogon, podobny do ogona skorpionów, i żądła, a ogonem swoim może szkodzić ludziom przez pięć miesięcy.",
      "Ma nad sobą — jako króla — Anioła przepaści, zwanego po hebrajsku Abaddon, a w greckiej mowie — Apollyon.",
      "Minęło jedno „Biada\". Oto następują po nim jeszcze dwa inne.",
      "I zatrąbił Anioł szósty i usłyszałem głos jakiś z czterech rogów złotego ołtarza, stojącego przed Bogiem.",
      "Mówił on do szóstego Anioła — tego, który trzymał trąbę: Rozwiąż czterech Aniołów, którzy są związani w wielkiej rzece Eufrat.",
      "I zostali rozwiązani czterej Aniołowie, gotowi na godzinę, na dzień, na miesiąc i na rok, aby zgładzić trzecią część ludzi.",
      "A liczba konnego wojska — dwieście milionów; usłyszałem ich liczbę.",
      "Ujrzałem tedy w wizji konie, a na nich — jeźdźców w pancerzach ognistych, hiacyntowych i siarczanych. A głowy koni tak, jak głowy lwów, a z paszczy ich wydobywa się ogień, dym i siarka.",
      "Od tych trzech plag, od ognia, dymu i siarki, wydobywającej się z ich paszczy — zginęła trzecia część ludzi.",
      "Bo moc koni w ich pyskach i w ogonach, bo ich ogony podobne są do wężów; mają głowy i przez nie czynią szkodę.",
      "A inni ludzie, których nie pozabijały te plagi, nie czynili pokuty za dzieła swoich rąk, aby nie oddawać czci czartom i bożkom ze złota, srebra, miedzi, kamienia i drewna, które ani widzieć nie mogą, ani słyszeć, ani chodzić.",
      "Nie czynili pokuty za swoje zabójstwa ani za czarodziejstwa, ani za rozpustę, ani za swoje kradzieże."
    ],
    [
      "I ujrzałem innego potężnego Anioła, zstępującego z nieba. Otoczony (był) obłokiem, tęcza nad jego głową, oblicze jak słońce, a nogi jak słupy ogniste.",
      "A miał w swojej ręce księgę otwartą. I postawiwszy swą prawą nogę na morzu, a lewą na ziemi,",
      "krzyknął potężnym głosem, jakoby lew zaryczał. A kiedy zawołał, siedem gromów odpowiedziało swymi głosami.",
      "I gdy przemówiło siedem gromów, zamierzałem pisać. Ale usłyszałem głos z nieba, mówiący: Zapieczętuj to, co mówiło siedem gromów, i nie pisz tego.",
      "A Anioł, którego widziałem stojącego na morzu i na ziemi, podniósł prawicę ku niebiosom",
      "i przysiągł przez żyjącego na wieki wieków, który stworzył niebo i to, co w nim jest, i ziemię i to, co na niej jest, i morze i to, co w nim jest — że czasu nie będzie więcej.",
      "Ale w te dni, odezwie się Anioł siódmy i pocznie trąbić, wypełni się do końca tajemnica Boża, jak zapowiedział sługom swoim, Prorokom.",
      "I znowu głos, który usłyszałem z nieba, mówiący do mnie: Idź! Weź księgę otwartą, która jest w ręku Anioła stojącego na morzu i na ziemi.",
      "I poszedłem do Anioła, mówiąc mu, aby mi dał tę księgę. I rzekł mi: Weź i spożyj ją, a napełnij goryczą twoje wnętrze, ale dla ust twoich będzie słodka jak miód.",
      "I wziąłem księgę z ręki Anioła i spożyłem ją, i była w ustach moich słodka jak miód. A kiedy ją spożyłem wnętrze moje napełniło się goryczą.",
      "I mówią do mnie: Musisz znowu prorokować o wielu ludach i narodach, językach i królach."
    ],
    [
      "I dano mi trzcinę podobną do laski, z tymi słowy: Wstań i zmierz świątynię Bożą, ołtarz i modlących się w niej.",
      "A dziedziniec zewnętrzny świątyni pomiń i nie mierz go, bo przeznaczony został dla pogan, a oni poniewierać będą to miasto święte przez czterdzieści dwa miesiące.",
      "I dozwolę dwom świadkom moim, że obleczeni w wory, prorokować będą przez tysiąc dwieście sześćdziesiąt dni.",
      "Są oni dwiema oliwkami i dwoma świecznikami stojącymi przed obliczem Pana ziemi.",
      "A jeżeli im ktoś chce uczynić szkodę, ogień wydobywa się z ich ust i pożera ich nieprzyjaciół: tak musi zginąć każdy, kto by chciał im szkodzić.",
      "Mają oni moc zamknąć niebo, aby nie padał deszcz w czasie ich proroctwa, i mają władzę nad wodami, aby je zamienić w krew i porazić ziemię wszelkimi plagami, ilekroć zechcą.",
      "A kiedy dokonają świadectwa swego, bestia wychodząca z przepaści stoczy z nimi bój, zwycięży ich i pozabija.",
      "A ich zwłoki (legną) na ulicy owego miasta wielkiego, które w znaczeniu duchowym zwane jest Sodomą i Egiptem, gdzie i Pan ich był ukrzyżowany.",
      "Oto ludzie z różnych pokoleń, ludów, języków i narodów patrzą na ciała ich przez trzy i pół dnia i nie dozwalają ciał ich złożyć w grobie.",
      "Oto mieszkańcy ziemi radują się i weselą nad nimi, i (nawet) przesyłają jedni drugim upominki, albowiem ci dwaj Prorocy niezwykle udręczyli mieszkańców ziemi.",
      "A po upływie trzech i pół dnia wstąpił w nich duch życia od Boga. I stanęli na nogach, i padł wielki strach na tych, którzy na nich patrzyli.",
      "I usłyszeli z nieba donośny głos, mówiący im: Wstąpcie tu. I wstąpili w obłoku do nieba, a nieprzyjaciele ich patrzyli na nich.",
      "A w owej godzinie nastąpiło wielkie trzęsienie ziemi i runęła dziesiąta część miasta, i siedem tysięcy ludzi zginęło w tym trzęsieniu ziemi. A reszta, lękiem zdjęta złożyła chwałę Bogu na niebiosach.",
      "Minęło drugie „Biada\". Oto trzecie „Biada\" nadejdzie niebawem.",
      "I zatrąbił Anioł siódmy, i zabrzmiały w niebie głosy potężne, które mówiły: Królestwo świata przeszło do Pana naszego i Chrystusa jego, i będzie królował na wieki wieków.",
      "A dwudziestu czterech starców, siedzących przed Bogiem na tronach swoich, padło na oblicze i złożyło pokłon Bogu mówiąc:",
      "Dzięki ci składamy, Panie Boże, Władco wszechrzeczy, któryś jest i któryś był (zawsze), żeś objął władzę wielką, aby rozpocząć panowanie.",
      "I wzburzyły się narody, a nadszedł twój gniew i czas sądu nad umarłymi, abyś wręczył zapłatę sługom twoim, Prorokom i świętym, małym i wielkim, bojącym się imienia twego, i abyś zniszczył tych, którzy wyniszczają ziemię.",
      "I otwarła się świątynia Boża, która jest w niebiesiech, i ukazała się arka przymierza jego w świątyni. A wtedy zaczęły się błyskawice i wołania, gromy i trzęsienie ziemi oraz grad wielki."
    ],
    [
      "Potem ukazał się znak wielki na niebie: Niewiasta obleczona w słońce, i księżyc u jej stóp, a na głowie jej korona z gwiazd dwunastu.",
      "A była brzemienna, i wołała głośno, cierpiąc męki i bóle porodu.",
      "A oto ukazał się inny znak na niebie: smok ognisty, ogromny, mający siedem głów i dziesięć rogów. Na głowach jego siedem diademów,",
      "a ogon jego ciągnie trzecią część gwiazd niebieskich. I zrzucił je na ziemię. I stanął smok przed niewiastą, mającą urodzić, aby gdy porodzi, pożreć jej dziecię.",
      "I porodziła syna, który ma panować żelaznym berłem nad wszystkimi narodami. I to dziecię jej porwane zostało do Boga i do jego tronu.",
      "A niewiasta uciekła na pustynię, gdzie czeka na nią miejsce przygotowane przez Boga, aby ją tam żywiono przez tysiąc dwieście sześćdziesiąt dni.",
      "I zaczął się bój na niebie: Michał i Aniołowie jego walczyli ze smokiem. A walczył również smok i aniołowie jego,",
      "ale nie przemogli i więcej już nie znaleziono dla nich miejsca w niebie.",
      "I zrzucony został ów smok wielki, wąż znany od dawna, ten, którego nazywają diabłem i szatanem, i który zwodzi całą zamieszkałą ziemię; zrzucony został na ziemię, i zrzuceni byli razem z nim aniołowie jego.",
      "I usłyszałem donośny głos w niebie mówiący: Teraz stało się zbawienie i potęga, i królowanie Boga naszego i władza Chrystusa jego, gdyż zrzucony został oskarżyciel naszych braci, który ich oskarżał przed obliczem Boga naszego we dnie i w nocy.",
      "A oni go zwyciężyli przez krew Baranka i przez słowo świadectwa swego, a nie dbali o życie swoje aż do śmierci.",
      "Przeto weselcie się niebiosa i mieszkańcy ich. Biada ziemi i morzu, zstąpił bowiem do was diabeł dyszący gniewem wielkim, świadom, że niewiele czasu mu zostało.",
      "A gdy spostrzegł smok, że został zrzucony na ziemię, zaczął prześladować niewiastę, która porodziła syna.",
      "I dano niewieście dwa skrzydła wielkiego orła, aby uleciała na pustynię na miejsce swoje, gdzie ją żywić będą przez czas i czasy, i połowę czasu, z dala od węża.",
      "I wypuścił wąż z paszczy swojej w pogoni za niewiastą wodę, jakby rzekę, aby ją rzeka porwała.",
      "I wspomogła niewiastę ziemia, bo otworzyła swoją gardziel i wchłonęła rzekę, którą wypuścił był smok z paszczy swojej.",
      "I zapłonął smok gniewem na niewiastę i odszedł walczyć z resztą jej potomstwa, z tymi, którzy strzegą przykazań Bożych i mają świadectwo Jezusa. [18 jako13:1a]"
    ],
    [
      "[18] I stanął na piasku morskim. [1] Wtedy ujrzałem bestię wychodzącą z morza, mającą dziesięć rogów i głów siedem, a na rogach jej dziesięć diademów, a na głowach jej słowa bluźnierstwa.",
      "A bestia, którą zobaczyłem, podobna była do rysia, nogi jej jak u niedźwiedzia, a paszcza jak paszcza lwa. I przekazał jej smok swoją siłę i swój tron i władzę wielką.",
      "I (widziałem, że) jedna z głów jej była śmiertelnie ranna, ale ta rana śmiertelna została uleczona. Cała ziemia w podziwie spoglądała na bestię.",
      "(Wszyscy) złożyli hołd smokowi, który dał władzę bestii, i pokłonił się bestii, mówiąc: Któż podobny do bestii i kto jest mocny na tyle, żeby stoczyć z nią walkę?",
      "I zezwolono jej wypowiadać bluźnierstwa i wyrazy pychy dając jej władzę działania na przeciąg czterdziestu dwóch miesięcy.",
      "I poczęła rzucać bluźnierstwa przeciw Bogu, aby bluźnić imieniu i przybytkowi jego, oraz wszystkim, którzy mieszkają na niebie.",
      "I dozwolono jej toczyć walkę ze świętymi i zwyciężać ich, i dano jej władzę nad wszelkim pokoleniem i ludem, językiem i narodem.",
      "I będą składali jej pokłon wszyscy mieszkańcy ziemi, których imię od stworzenia świata nie jest zapisane w księdze żywota Baranka zabitego.",
      "Jeśli kto ma ucho, niech słucha.",
      "Kto przeznaczony jest do niewoli — do niewoli idzie. Jeśli ktoś mieczem zabijać będzie, od miecza ma zginąć. W tym jest przetrwanie i wiara świętych.",
      "I ujrzałem inną bestię wychodzącą z ziemi, a miała dwa rogi podobne do (rogów) Baranka i mówiła jak smok.",
      "I używała całej władzy bestii pierwszej w jej obecności i nakłaniała ziemię z jej mieszkańcami do oddawania czci bestii pierwszej, której rana śmiertelna została uleczona.",
      "I dokonywała wielkich dziwów, tak że sprowadzała nawet ogień z nieba na ziemię w obecności ludzi.",
      "I zwodziła mieszkańców ziemi przez znaki, które dozwolono jej czynić w obecności bestii, wzywając mieszkańców ziemi, aby wystawili posąg bestii ranionej mieczem, a jednak żywej.",
      "Dozwolono jej, aby ożywiła posąg bestii, tak aby posąg bestii mógł przemówić i aby sprawił, że zabici będą wszyscy, którzy nie złożą czci posągowi bestii.",
      "I (oto) sprawia, że wszyscy, mali i wielcy, bogaci i ubodzy, wolni i niewolnicy, otrzymują znamię na prawej ręce albo też na czole.",
      "Aby nikt nie mógł kupować albo sprzedawać jak tylko ten, kto ma — jako znamię — imię bestii albo liczbę imienia jej.",
      "Tu jest mądrość. Kto ma rozum, niech wskaże liczbę bestii. Bo jest to liczba człowieka. A liczba jego sześćset sześćdziesiąt i sześć."
    ],
    [
      "I spojrzałem, a oto Baranek stojący na górze Syjon, a wraz z nim sto czterdzieści i cztery tysiące tych, którzy mają imię jego i imię Ojca jego wypisane na swoich czołach.",
      "I usłyszałem głos z nieba, jakby szum wielu wód i jakby huk wielkiego gromu, a ton, który dał się słyszeć, podobny był do tonu cytrzystów, grających na cytrach.",
      "A śpiewają jakby nową pieśń przed tronem i przed czterema zwierzętami i przed starcami. A nikt nie mógł nauczyć się owej pieśni tylko sto czterdzieści i cztery tysiące tych, którzy byli wykupieni z ziemi.",
      "To są ci, którzy nie pokalali się z niewiastami, bo dziewicami są. Ci podążają za Barankiem, dokądkolwiek idzie. Zostali oni wykupieni spośród ludzi jako pierwocina dla Boga i Baranka,",
      "a w ustach ich nie postało kłamstwo: Nieskalani są.",
      "I ujrzałem innego Anioła, lecącego przez środek nieba i mającego Ewangelię wieczną, aby ją obwieścić mieszkańcom ziemi: każdemu narodowi i pokoleniu, językowi i ludowi.",
      "Wołał on głosem donośnym: Boga się bójcie i cześć mu składajcie, bo nadeszła godzina jego sądu. Pokłońcie się temu, który uczynił niebo i ziemię, morze i źródła wód.",
      "A inny, drugi Anioł postępował za nim i wołał: Upadło, upadło wielkie miasto Babilon, które winem szału swej rozpusty napoiło wszystkie narody.",
      "A jeszcze inny Anioł, trzeci, szedł za nimi, wołając głosem donośnym: Jeżeli kto pokłoni się bestii i posągowi jej, a znamię jej nosić będzie na czole albo na ręce swojej,",
      "to i on będzie pić wino gniewu Bożego, szczere wino nalane do pucharu jego gniewu i będzie męczony ogniem i siarką w obecności Aniołów świętych i wobec Baranka.",
      "A dym męki ich wznosi się w górę na wieki wieków i nie mają odpocznienia we dnie ani w nocy ci, którzy składają hołd bestii i jej posągowi i ci, którzy noszą znamię jej imienia.",
      "Tu jest wytrwanie świętych — ci strzegą przykazań Bożych i wiary Jezusa.",
      "I usłyszałem głos z nieba, mówiący: Napisz, odtąd błogosławieni są ci, którzy umierają w Panu. Tak, mówi Duch, niech odpoczywają od trudów swoich, albowiem uczynki ich idą za nimi.",
      "I spojrzałem, a oto obłok biały, a na obłoku siedział ktoś podobny do Syna Człowieczego, mający na głowie koronę złotą, a w ręku sierp wyostrzony.",
      "A inny Anioł wyszedł ze świątyni, wołając głosem donośnym do siedzącego na obłoku: Zapuść sierp, a żnij, bo nadszedł czas żniwa i dojrzało już żniwo ziemi.",
      "A ten, który siedział na obłoku, zapuścił sierp swój na ziemię i zżęte było wszystko na ziemi.",
      "A inny Anioł wyszedł ze świątyni, która jest w niebie, mając także sierp wyostrzony.",
      "A jeszcze inny Anioł, który ma władzę nad ogniem, wyszedł z ołtarza i zawołał głosem donośnym do tego, który trzymał sierp wyostrzony: Zapuść sierp swój wyostrzony, a zbierz grona winnicy ziemi, bo dojrzałe są jej owoce.",
      "I zapuścił Anioł sierp swój na ziemię i dokonał zbioru z winnicy ziemi i wrzucił do wielkiej kadzi gniewu Bożego.",
      "A poza miastem wydeptano kadź i wypłynęła z kadzi krew aż do wędzideł końskich na tysiąc sześćset stadiów."
    ],
    [
      "I ujrzałem drugi, wielki i dziwny znak na niebie: Siedmiu Aniołów, mających siedem plag ostatecznych, bo przez nie dopełnił się gniew Boży.",
      "I zobaczyłem jakby morze kryształowe, zmieszane z ogniem, i tych, którzy odnieśli zwycięstwo nad bestią i jej posągiem, i nad liczbą jej imienia. Stoją nad morzem kryształowym, trzymając cytry Boże,",
      "i śpiewając pieśń Mojżesza, sługi Bożego, i pieśń Baranka: Wielkie i dziwne dzieła twoje, O Panie, Boże, Władco wszechrzeczy! Sprawiedliwe i proste drogi twoje, o Królu narodów!",
      "Któż nie ulęknie się ciebie, Panie, i nie uwielbi imienia twego? (Tyś) sam święty, a wszystkie narody przyjdą i złożą ci hołd, bowiem sądy twoje jawnymi się stały.",
      "A potem patrzałem, a oto otwarła się w niebie świątynia przybytku świadectwa.",
      "I wyszło ze świątyni siedmiu Aniołów z siedmioma plagami, a przyobleczonych w szaty płócienne czyste i jaśniejące, mając na piersi pasy złote.",
      "A jedno z czterech zwierząt dało siedmiu Aniołom siedem czar złotych, napełnionych gniewem Boga żyjącego na wieki wieków.",
      "I wypełniła się świątynia dymem chwały Boga i potęgi jego, a nikt nie mógł wejść do świątyni, dopóki nie wypełni się siedem plag siedmiu Aniołów."
    ],
    [
      "I usłyszałem głos donośny mówiący ze świątyni do siedmiu Aniołów: Idźcie, a wylejcie siedem czar gniewu Bożego na ziemię!",
      "I odszedł pierwszy i wylał czarę swoją na ziemię, a wrzód złośliwy i bolesny dotknął ludzi, którzy mieli znamię bestii, i tych, którzy składali hołd posągowi jej.",
      "A drugi wylał swą czarę na morze, które stało się krwią jakby umarłego i wszelkie stworzenie żyjące w morzu zginęło.",
      "A trzeci wylał czarę swą na rzeki i na źródła wód, a zamieniły się w krew.",
      "I usłyszałem Anioła wód mówiącego: Sprawiedliwyś, o ty, który jesteś i który byłeś, Święty, żeś tak postanowił.",
      "Przelali bowiem krew świętych i Proroków, toteż krew dałeś im pić. Zasłużyli na to.",
      "I usłyszałem, jak ołtarz mówił: Tak, o Panie, Boże, Władco Wszechrzeczy, prawdziwe i sprawiedliwe są wyroki Twoje.",
      "A czwarty wylał czarę swoją na słońce i dozwolono mu nękać ludzi płomiennym upałem.",
      "I dotknięci zostali ludzie upałem nie do zniesienia i poczęli bluźnić imieniu Boga, który ma władzę nad tymi plagami, a nie czynili pokuty, aby mu oddać cześć.",
      "A piąty wylał czarę swoją na tron bestii. I pogrążyło się królestwo jej w ciemnościach, a (ludzie) z bólu gryźli swe języki",
      "i bluźnili Bogu niebios z powodu cierpień i ran swoich, a nie pokutowali za swoje uczynki.",
      "A szósty wylał czarę swoją na ową wielką rzekę Eufrat. I wyschły jej wody, aby przygotowana była droga dla królów od wschodu słońca.",
      "I ujrzałem (wychodzące) z paszczy smoka i z paszczy bestii, i z ust fałszywego proroka trzy duchy nieczyste, podobne do żab.",
      "A są to duchy czartów, dokonujące dziwów, i idą do królów całej zamieszkałej ziemi, aby ich zgromadzić na bój w owym wielkim dniu Boga, Władcy wszechrzeczy.",
      "Oto nadchodzę jak złodziej. Błogosławiony, który czuwa i strzeże swoich szat, żeby nie chodził nago i nie oglądano sromoty jego.",
      "I zgromadził ich na miejscu, które po hebrajsku zwą Armagedon.",
      "A siódmy wylał czarę swoją na powietrze i dał się słyszeć od tronu ze świątyni (niebiańskiej) głos donośny, mówiący: Stało się!",
      "I zaczęły się błyskawice i wołania, i gromy, i stało się wielkie trzęsienie ziemi, jakiego nie było nigdy, odkąd ludzie istnieli na ziemi: tak wielkie było trzęsienie ziemi.",
      "Wielkie miasto podzieliło się na trzy części, a miasta pogan runęły. Wspomniał Bóg na wielki Babilon, aby dać mu puchar z winem swego słusznego gniewu.",
      "I wszystkie wyspy zniknęły, a gór nie można było znaleźć.",
      "A grad wielki wagi talentu spadł z nieba na ludzi. I bluźnili ludzie Bogu z powodu plagi gradu; bo plaga to była bardzo wielka."
    ],
    [
      "I nadszedł jeden z siedmiu Aniołów, którzy mieli siedem czar, i odezwał się do mnie mówiąc: Zbliż się, a pokażę ci potępienie owej wielkiej wszetecznicy, która zasiada nad wielkimi wodami.",
      "Królowie ziemscy na rozpuście z nią czas trawili i upijali się mieszkańcy ziemi winem jej rozpusty.",
      "I zaniósł mnie w duchu na pustynię. I ujrzałem niewiastę siedzącą na purpurowej bestii, pełnej imion bluźnierczych, mającej siedem głów i dziesięć rogów.",
      "A niewiasta przyodziana była w purpurę i karmazyn, i przyozdobiona złotem, drogimi kamieniami i perłami. Złoty puchar miała w ręku napełniony obrzydliwością i plugastwem swej rozpusty.",
      "A na czole jej napisane było imię - tajemnica: Wielki Babilon, matka rozpustników i plugastwa ziemi.",
      "I widziałem niewiastę pijaną krwią świętych i krwią męczenników. A kiedy ją zobaczyłem, zdziwiłem się niezmiernie.",
      "I rzekł mi Anioł: Czemu się tak dziwisz? Ja ci wyjaśnię tajemnicę niewiasty i bestii, która ją niesie, mającej siedem głów i dziesięć rogów.",
      "Bestia, którą widziałeś, była, a nie masz jej, ale jeszcze wynurzy się z przepaści i pójdzie na zagładę. I zadziwią się ci mieszkańcy ziemi, których imię nie jest zapisane w księdze żywota od powstania świata, widząc tę bestię, która była i nie ma jej, a znowu będzie.",
      "Tu potrzeba umysłu obdarzonego mądrością. Siedem głów, to siedem gór, na których niewiasta zasiadła. I królów jest siedmiu:",
      "pięciu z nich upadło, jeden jest, a inny jeszcze nie przyszedł, a kiedy nadejdzie, pozostanie tylko przez krótki czas.",
      "A bestia, która była, a której nie masz, to jest (król) ósmy; i podobnie jak siedmiu pójdzie na zagładę.",
      "A dziesięć rogów, które widziałeś, to dziesięciu królów, którzy nie mieli jeszcze królestwa, ale (oto) otrzymają władzę królewską na jedną godzinę wraz z bestią.",
      "Ci są zgodni w swych zamiarach, a moc i władzę swoją oddadzą bestii.",
      "Będą oni walczyć z Barankiem, ale Baranek ich zwycięży, bo jest Panem nad pany i królem królów, a ci, którzy z nim są, to wezwani, wybrani i wierni.",
      "I rzekł do mnie: Wody, które widziałeś, nad którymi zasiadła wszetecznica, to ludy i rzesze, narody i języki.",
      "A dziesięć rogów, które widziałeś patrząc na bestię, to są ci, którzy będą mieć w nienawiści wszetecznicę i spustoszą ją i uczynią nagą. Ciałem jej żywić się będą, a ją samą spalą w ogniu.",
      "Albowiem Bóg to sprawił w ich sercach, aby wypełnili jego postanowienie i aby byli zgodni w swych zamiarach i oddali królestwo swoje bestii, dopóki nie wypełnią się słowa Boże.",
      "A niewiasta, którą widziałeś, to miasto wielkie, które panuje nad królami ziemi."
    ],
    [
      "Potem ujrzałem innego Anioła zstępującego z nieba i mającego władzę wielką. I rozjaśniła się ziemia od jego chwały.",
      "I zawołał głosem potężnym mówiąc: Upadła, upadła wielka Babilonia i stała się mieszkaniem czartów i miejscem spotkania wszystkich duchów nieczystych i wszelkiego ptactwa nieczystego, budzącego odrazę.",
      "Bo wrzące wino bezwstydu jej piły wszystkie narody, królowie ziemscy na rozpuście z nią czas trawili, a kupcy ziemscy wzbogacili się z jej pragnienia rozkoszy.",
      "I usłyszałem inny głos z nieba, mówiący: Wyjdź z niej, ludu mój, abyś nie miał udziału w jej grzechach i plag jej nie cierpiał.",
      "Bo stos jej grzechów wzniósł się aż do samego nieba i wspomniał Bóg na nieprawości jej.",
      "Oddajcież jej, jak i ona wam dawała, i to podwójnie, dwakroć tyle, ile ona czyniła: do pucharu, w którym dawała pić, nalejcie jej w dwójnasób.",
      "Jak bardzo się wynosiła i w rozkoszach żyła, tyle zgotujcie jej udręki i smutku. Dlatego, że mówi w swoim sercu: Zasiadłam jako królowa, a nie jestem wdową i smutku nie zaznam —",
      "dlatego właśnie w jednym dniu przyjdą na nią plagi: śmierć, smutek i głód. I w ogniu spłonie, bo potężny jest Pan, Bóg, który ją osądził.",
      "I będą płakać i lamentować nad nią królowie ziemscy, którzy z nią popełniali nieprawość i żyli w rozkoszach, skoro ujrzą dym jej pożaru.",
      "Stać będą z daleka z obawy cierpień jej i mówić: Biada, biada! O Babilonie, miasto wielkie, miasto potężne, jakże to w jedną godzinę przyszedł sąd nad tobą!",
      "A kupcy ziemscy płaczą i smucą się nad nim, bo nikt już więcej nie kupi od nich towaru;",
      "towaru złota, i srebra, drogich kamieni, pereł i bisioru, purpury, jedwabiu i karmazynu, różnego drzewa tujowego, rozmaitych naczyń z kości słoniowej, wszelkiego sprzętu z drogocennego drewna, z brązu, z żelaza i z marmuru, cynamonu,",
      "pachnideł i wonności, olejków i kadzidła, wina i oliwy, mąki czystej, pszenicy i bydła, owiec, koni i wozów, niewolników i dusz ludzkich.",
      "Owoce pożądliwości duszy twojej odeszły od ciebie, wszystko co tłuste i wspaniałe, zginęło dla ciebie; i nigdy więcej nie powróci.",
      "Kupcy tych rzeczy, którzy się wzbogacili na niej, z daleka stać będą z obawy cierpień jej i będą płakać i narzekać mówiąc:",
      "Biada, biada! O miasto potężne, któreś się przyoblekało w bisior, w purpurę i w karmazyn, a zdobiło cię złoto, drogie kamienie i perły;",
      "że też w jednej chwili wniwecz obróciły się tak wielkie bogactwa. A sternicy i przewoźnicy, żeglarze i wszyscy ci, co na morzu się trudzą, stanęli z daleka",
      "i wołali, widząc dym jego pożaru:",
      "Gdzież jest miasto podobne temu? I sypali sobie proch na głowy i wołali płacząc i bolejąc: Biada, biada! Miasto ono potężne, w którym wzbogacili się dzięki jego wspaniałości wszyscy, którzy mają okręty na morzu — że też jednej godziny spustoszało!",
      "Rozraduj się nad nim niebo i święci, i Apostołowie i Prorocy, bo osądził Bóg sprawę waszą przeciw niemu.",
      "I Anioł potężny podniósł kamień wielki jak kamień młyński i wrzucił w morze, mówiąc: Takim pędem wrzucony będzie Babilon, to miasto wielkie, i więcej już go nie odnajdą.",
      "I nie rozlegnie się w tobie więcej ton cytrzystów i muzyków, grających na flecie i trąbie; nie znajdzie się w tobie więcej żaden mistrz rzemiosła; nie usłyszą w tobie więcej głosu młyńskiego kamienia;",
      "nie zajaśnieje w tobie więcej światło lampy i nie da się więcej słyszeć w tobie głos oblubieńca i oblubienicy. Bo kupcy twoi byli książętami ziemi, a przez czary twoje błądziły wszystkie narody.",
      "W tobie znaleziono krew Proroków i świętych i wszystkich, co byli zabici na ziemi."
    ],
    [
      "Potem usłyszałem jakby głos wielki rzeszy ogromnej, (głos) wołających w niebie: Alleluja. Zbawienie i chwała i moc Boga naszego!",
      "Albowiem prawdziwe i sprawiedliwe są wyroki jego. Osądził wszetecznicę wielką, która swoją rozpustą znieprawiała ziemię, i pomścił z ręki jej krew sług swoich.",
      "I powtórnie wołali: Alleluja. A dym jej idzie w górę na wieki wieków!",
      "I padło dwudziestu czterech starców i cztery zwierzęta i złożyli hołd Bogu, siedzącemu na tronie, mówiąc: Amen, Alleluja.",
      "I rozległ się z tronu głos mówiący: Chwalcie Boga naszego wszyscy słudzy jego, (i) którzy się go boicie, mali i wielcy.",
      "I usłyszałem głos, jak gdyby rzeszy ogromnej i szum wielu wód i jakby huk gromów potężnych, mówiących: Alleluja, rozpoczął panowanie Pan, Bóg nasz, władca wszechrzeczy.",
      "Weselmy się i radujmy, i oddajmy mu chwałę, nadeszło bowiem wesele Baranka, a małżonka jego gotowa.",
      "A dozwolono jej przyoblec się w bisior jaśniejący czystością; a bisior ten, to cnoty świętych.",
      "I rzekł do mnie: Napisz: Błogosławieni, którzy są wezwani na weselną wieczerzę Baranka. I rzekł do mnie: Te są prawdziwe słowa Boże.",
      "I padłem do stóp jego, aby mu złożyć hołd. A on powiada: Nie waż się tego czynić! Współsługą jestem twoim i braci twoich, mających świadectwo Jezusowe. Bogu złóż hołd. Albowiem świadectwem Jezusowym jest duch proroctwa.",
      "I ujrzałem niebo otwarte, a oto (zjawił się) koń biały, a nim jeździec, zwany Wiernym i Prawdziwym, który według sprawiedliwości wydaje wyroki i walkę toczy.",
      "Oczy jego, to ogień gorejący, a na głowie jego diademów wiele. I imię ma wypisane, którego nikt nie zna, tylko on.",
      "Przyodziany w szatę zbroczoną krwią, a imię jego: Słowo Boże.",
      "A wojska, które są na niebie, postępowały za nim na koniach białych, zdobne w bisior biały, lśniący czystością.",
      "A z ust jego wychodzi miecz ostry, aby nim razić narody. Będzie panował nad nimi berłem żelaznym. (Oto) sam depce kadź wrzącego wina gniewu Boga, Władcy wszechrzeczy.",
      "A na szacie i na biodrze swoim ma wypisane imię: Król królów i Pan panujących.",
      "I ujrzałem Anioła, stojącego w słońcu, gdy wołał głosem donośnym, zwracając się do wszystkich ptaków, które latały przez środek nieba: Przylatujcie i gromadźcie się na wielką wieczerzę Bożą.",
      "Będziecie jadły ciała królów i ciała wodzów, ciała mocarzy i ciała koni i jeźdźców, ciała wszystkich wolnych i niewolników, małych i wielkich.",
      "I ujrzałem bestię i królów ziemskich razem z ich wojskami zgromadzonymi na bój z tym, który siedział na koniu i z wojskiem jego.",
      "I pojmana została bestia, a z nią fałszywy prorok, czyniący przed nią cuda, za pomocą których zwiódł tych, którzy przyjęli znamię bestii i składali hołd jej posągowi. Oboje żywcem wrzuceni zostali do jeziora ognia gorejącego siarką.",
      "A innych pozabijał miecz wychodzący z ust jeźdźca i wszystkie ptaki nasyciły się ich ciałami."
    ],
    [
      "I ujrzałem Anioła zstępującego z nieba, mającego w ręku klucz przepaści na wielkim łańcuchu.",
      "I schwycił smoka, węża znanego od dawna, którym jest diabeł i szatan, i związał go na tysiąc lat.",
      "I wrzucił go do przepaści, zamknął i położył nad nim pieczęć, aby więcej nie zwodził narodów, dopóki nie upłynie tysiąc lat. A potem ma być uwolniony na krótko.",
      "I ujrzałem trony, zasiedli na nich i dano im sprawować sąd; i (ujrzałem) dusze pościnanych dla świadectwa Jezusowego i dla słowa Bożego, i wszystkich tych, którzy nie złożyli hołdu bestii ani posągowi jej, ani też nie otrzymali znamienia na czołach i na rękach swoich. Ci żyli i panowali z Chrystusem tysiąc lat.",
      "Reszta umarłych nie ożyła, zanim nie upłynęło lat tysiąc. To (jest) zmartwychwstanie pierwsze.",
      "Błogosławiony i święty (jest) ten, kto ma udział w tym pierwszym zmartwychwstaniu. Druga śmierć nie ma już władzy nad nimi, ale będą kapłanami Boga i Chrystusa i będą panować z nim tysiąc lat.",
      "A gdy upłynie lat tysiąc, uwolniony będzie szatan ze swego więzienia.",
      "I wyjdzie, aby zwodzić narody, które są na czterech krańcach ziemi, Goga i Magoga, i aby zgromadzić je na bój; a ilość ich taka, jak ilość piasku morskiego. I wstąpili na cały kraj i otoczyli obóz świętych i miasto umiłowane.",
      "Ale spadł ogień (od Boga) z nieba i pochłonął ich.",
      "A diabeł, który ich zwodził, wrzucony został do jeziora ognia i siarki, gdzie jest też i bestia i fałszywy prorok; i będą cierpieć męki dniem i nocą na wieki wieków.",
      "I ujrzałem tron wielki, jaśniejący, i siedzącego na nim, przed którego obliczem zniknęły ziemia i niebo, a nie masz dla nich miejsca.",
      "I ujrzałem zmarłych, wielkich i małych, stojących przed tronem. A otworzono księgi, potem inną księgę, która jest księgą żywota. I osądzono umarłych na podstawie tego, co w tych księgach było zapisane według ich uczynków.",
      "A wydało morze zmarłych, którzy w nim byli, i śmierć i piekło zwróciły umarłych, którzy w nich byli, i osądzono każdego według jego uczynków.",
      "A śmierć i piekło wrzucono do jeziora ognistego. To jest śmierć druga — owo jezioro ogniste.",
      "A kogo nie znaleziono zapisanego w księdze żywota, ten wrzucony był w jezioro ogniste."
    ],
    [
      "I ujrzałem nowe niebo i nową ziemię. Albowiem pierwsze niebo i pierwsza ziemia przeminęły, a morza już nie masz.",
      "I miasto święte, Jeruzalem nowe, ujrzałem zstępujące z nieba, od Boga, gotowe jak oblubienica strojna dla męża swego.",
      "I usłyszałem z tronu głos donośny, mówiący: Oto przybytek Boga wśród ludzi. (Bóg) zamieszka z nimi, a oni będą jego ludem. Sam Bóg z nimi będzie",
      "i otrze wszelką łzę z oczu ich, a śmierci już nie będzie, ani smutku, ani lamentu, ani bólu już nie będzie; albowiem dawne rzeczy przeminęły.",
      "I rzekł ten, który siedział na tronie: Oto wszystko czynię nowym. I powiada: Pisz, bo słowa te są pewne i prawdziwe.",
      "I rzekł mi: Stało się. Jam jest Alfa i Omega, Początek i Koniec. Ja pragnącemu dam darmo ze źródła wody żywota.",
      "Kto zwycięży, odziedziczy to i będę mu Bogiem, a on będzie moim synem.",
      "A udziałem bojaźliwych i niewiernych, godnych pogardy i zabójców, rozpustników i czarowników, bałwochwalców i wszystkich kłamców będzie pogrążenie się w jeziorze gorejącym ogniem i siarką. To jest śmierć druga.",
      "I nadszedł jeden z siedmiu Aniołów, którzy mieli siedem czar napełnionych siedmiu plagami ostatecznymi. I odezwał się do mnie, mówiąc: Pójdź, a pokażę ci oblubienicę, małżonkę Baranka.",
      "I zaniósł mnie w duchu na górę wielką i wysoką, i pokazał mi miasto święte Jeruzalem, zstępujące z nieba, od Boga,",
      "i jaśniejące chwałą Bożą. Blask jego podobny do kamienia niezmiernej ceny, jak gdyby jaspisowego, mieniącego się jak kryształ.",
      "Miało ono mur wielki i wysoki o dwunastu bramach, a w bramach Aniołów dwunastu i wypisane imiona, które są nazwami dwunastu pokoleń synów izraelskich.",
      "Od Wschodu bramy trzy i od Północy bramy trzy, od Południa bramy trzy i od Zachodu bramy trzy.",
      "A mur miasta miał dwanaście fundamentów, a na nich dwanaście imion dwunastu Apostołów Baranka.",
      "A ten, który mówił ze mną, miał miarę, trzcinę złotą, aby zmierzyć miasto, bramy jego i mur.",
      "Miasto położone jest w czworoboku, długość jego równa się jego szerokości. I zmierzył miasto tą trzciną na przestrzeni dwunastu tysięcy stadiów, a długość, szerokość i wysokość jego są równe.",
      "I zmierzył mur jego na przestrzeni stu czterdziestu czterech łokci, miary człowieka, która jest także miarą Anioła",
      "A mur miasta wzniesiony (był) z jaspisu, a samo miasto ze złota czystego podobnego do szkła czystego.",
      "Fundamenty muru miasta ozdobione są wszelakimi drogimi kamieniami. Fundament pierwszy jaspisem, drugi szafirem, trzeci chalcedonem, czwarty szmaragdem,",
      "piąty sardoniksem, szósty krwawnikiem, siódmy chryzolitem, ósmy berylem, dziewiąty topazem, dziesiąty chryzoprazem, jedenasty hiacyntem, dwunasty ametystem.",
      "A dwanaście bram, to dwanaście pereł, każda z osobna brama była z jednej perły. A rynek miejski ze złota czystego, jakby z przejrzystego szkła.",
      "A świątyni nie widziałem w nim, bo Pan Bóg, Władca wszechrzeczy, i Baranek jest jego świątynią.",
      "I miasto nie potrzebuje słońca ani księżyca, aby mu świeciły. Albowiem chwała Boża oświeca je, a Baranek jest pochodnią jego.",
      "I będą narody chodzić w światłości jego, a królowie ziemscy złożą mu swą chwałę.",
      "Bram jego nie będzie się zamykać w dzień; a nocy tam nie będzie.",
      "I przyniosą do niego chwałę i cześć narodów.",
      "Nic nieczystego nie wejdzie do niego, albo wzbudzającego odrazę lub kłamstwo, tylko ci, którzy są zapisani w księdze żywota Baranka."
    ],
    [
      "I ukazał mi rzekę wody żywota, jaśniejącą jak kryształ, wypływającą z tronu Boga i Baranka.",
      "Wpośród rynku miasta i po obydwu stronach rzeki (rosło) drzewo żywota, rodzące owoców dwanaście, na każdy miesiąc dające owoc swój, a liście drzewa (służą) dla uzdrowienia narodów.",
      "I nie będzie więcej żadnej klątwy, ale tron Boga i Baranka w nim (tj. w mieście) będzie, a słudzy jego służyć mu będą;",
      "i będą oglądać oblicze jego, a imię jego na czołach ich.",
      "A nocy więcej nie będzie i nie potrzeba im światła lampy ani słońca, bo Pan Bóg oświeci ich",
      "i będą królować na wieki wieków. I rzekł mi: Te słowa są pewne i prawdziwe. A Pan, Bóg duchów prorockich, posłał Anioła swego, aby pokazać sługom swoim, co stać się ma niezadługo.",
      "A oto nadejdę niebawem. Błogosławiony, który strzeże słów proroctwa tej księgi.",
      "A ja, Jan, jestem tym, który to słyszał i widział. A gdym usłyszał i ujrzał, padłem, aby móc złożyć pokłon, do stóp Anioła, który mi to pokazywał.",
      "A on rzecze mi: Nie waż się tego czynić. Ja jestem współsługą twoim i braci twoich Proroków, i tych, którzy strzegą słów tej księgi. Bogu złóż hołd.",
      "I rzekł mi: Nie pieczętuj słów proroctwa tej księgi, albowiem czas jest blisko.",
      "Niech ten, który dopuszcza się niesprawiedliwości nie ustaje w jej czynieniu, a kto jest skalany, niech się kala dalej. Kto jest sprawiedliwy, niech wzrasta w czynieniu sprawiedliwości, a święty, niech się bardziej uświęca.",
      "Oto nadejdę niebawem, a zapłatę mam z sobą, abym oddał każdemu według tego, co czynił.",
      "Jam jest Alfa i Omega, Pierwszy i Ostatni, Początek i Koniec.",
      "Błogosławieni, którzy obmywają szaty swoje, aby mieli prawo do drzewa żywota i mogli wejść do miasta przez bramy.",
      "Na zewnątrz — poza bramami — są psy i czarownicy, rozpustnicy i mężobójcy, bałwochwalcy i wszyscy, którzy w kłamstwie się lubują i żyją w kłamstwie.",
      "Ja, Jezus, posłałem Anioła mego, aby wobec was dał świadectwo o tym w kościołach. Jam jest potomek i syn Dawida, gwiazda świetlista, gwiazda zaranna.",
      "A Duch i oblubienica mówią: Przyjdź. I kto usłyszy, niech mówi: Przyjdź. A kto pragnie, niech przyjdzie, a kto chce, niech bierze darmo wodę żywota.",
      "Oświadczam (oto) każdemu słuchającemu słów proroctwa tej księgi: Gdyby kto dodał coś do tego, doda mu Bóg plag opisanych w tej księdze.",
      "A gdyby kto ujął coś ze słów księgi tego proroctwa, odejmie Bóg jego część od drzewa żywota i z miasta świętego, które opisane są w tej księdze.",
      "Mówi ten, który wydaje o tym świadectwo: Zaiste, nadejdę niebawem. — Amen, przyjdź, Panie Jezu.",
      "Łaska Pana Jezusa (niech będzie) ze wszystkimi świętymi. Amen."
    ]
  ]
]